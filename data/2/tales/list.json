[
  {
    "id": 212,
    "ignore": true,
    "name": "Святковий сервіз",
    "create_date": 1648824968885,
    "tags": [
      "text",
      "author"
    ],
    "content": [
      {
        "text": [
          "Одного чарівного вечора напередодні Великодня маленький хлопчик Дарусик та його кудлатий друг – песик Міккі сиділи біля віконечка і спостерігали за тим, як легенький весняний вітерець гойдає віти дерев. Малята гортали книжечку із чарівними казками і з нетерпінням чекали світлого свята!",
          "Раптом хлопчик почув дивні звуки, які доносились з буфету, де матуся зберігала святковий посуд.",
          "– Міккі, ти чуєш – там хтось є! – сказав Дарусик.",
          "– Хто там може бути? – здивувався собака. – Там лише старий посуд!",
          "Хлопчик підійшов ближче і тихенько відчинив дверцята. Аж раптом почув, як хтось говорить:",
          "– Досить уже красуватись у дзеркалі! Всеодно нас не запросять на свято, так само, як і торік.",
          "– А я впевнена, що запросять! Ми найвишуканіша сім‘я святкового сервізу! Коли ж нас запрошувати, як не на Великдень!?",
          "Мама-Цукорниця з татом-Чайником шаруділи у буфеті про щось сперечаючись. Цукорниця до блиску натирала щічки своїх донечок-чашечок, що чемно сиділи у порцелянових блюдечках.",
          "Дарусику стало так цікаво, що він не помітив, як рипнув дверцятами і тим самим сполохав родину святкового посуду.",
          "Тато-Чайник вмить завмер, підвівши свого носа, а мама-Цукорниця і незчулася, як загубила мереживну серветку десь серед блюдечок.",
          "– То ви справжні! – вигукнув хлопчик. – Міккі, біжи мерщій сюди! Вони справжні!",
          "Собака підійшов до буфету і глянув на святковий сервіз, що непорушно стояв тут роками.",
          "– Вони мовчать і не рухаються. Дарусику, хотімо спати! Тобі, напевно, примарилось.",
          "– Зовсім ні! – вигукнув хлопчик. – Вони говорили! Я сам чув! А Цукорниця навіть натирала серветкою оті чашечки! Я сам бачив!",
          "Дарусик ще раз придивлявся до сервізу, але посуд мовчав.",
          "– Прошу вас, скажіть щось! – благав хлопчик. – Це ж справжня магія!",
          "Та як би хлопчина не прохав – нічого не відбувалося.",
          "– Дай-но мені понюхати серветку. – мовив Міккі. – Якщо хтось там хтось справді був – я одразу відчую!",
          "Сервіз стояв так високо, що малюк ледь дотягнувся до серветки і не помітив, як випадково зачепив маленьку чашечку.",
          "– О, ні! – раптом пролунало з буфету, коли чашка покотилась униз і ледь не розбилась об землю!",
          "На щастя, кудлатий підхопив чашку своїми лапами і тим самим врятував їй життя.",
          "Мама-Цукорниця відчула, як з-під її кришечки проступив піт. Вона так злякалась за свою донечку Філіжаночку, що випадково видала секрет святкового сервізу.",
          "– То ви справжні! Я ж казав! – радів Дарусик. – Чому ж ви мовчали?",
          "– Бо нам заборонено розмовляти з людьми! – відповів тато-Чайник. – Якщо хтось дізнається про нашу таємницю, то ми стаємо вкрай беззахисні! Нас можуть розбити, або розлучити, що ще гірше! А ми родина – ми святковий сервіз, який береться на великі свята!",
          "– Але ж мама вас зовсім не дістає звідси! – мовив Дарусик.",
          "– Так, – сумно зітхнула мама-Цукорниця. – Ми вже давно не в моді! Зараз багато дешевого пластикового посуду, який заполонив світ. Кому тепер діло до старої порцеляни!?",
          "– Сумно…– прошепотів Дарусик. – А для чого вас тоді тримають у буфеті?",
          "– Для краси! – відказала мама-Цукорниця, милуючись у дзеркалі. – А ще ми сервіз з історією! Ми частували гостей на весіллі твоїх батьків, а потім у день твого народження! Нас запрошували до столу на великі свята, такі як Пасха, Різдво та Новий рік! Але останнім часом про нас геть забули… Тепер дива трапляються вкрай рідко.",
          "– Не забули! – впевнено відповів Дарусик. – завтра найсвітліше християнське свято - Великдень, а це значить, що диву бути!",
          "– Готуймось до столу! – підтримав хлопчика вірний друг – собака. – Попереду вся ніч!",
          "Дарусик та Міккі узяли чисті ганчірочки і до блиску натерли святковий сервіз! Вони так натомились, що й не помітили, як пробило за дванадцяту і їм вже треба було збиратись до ліжечка.",
          "Наступного дня, коли всі повернулись з церкви, матуся почала накривати на стіл.",
          "Раптом вона зрозуміла, що з одного набору не вистачає блюдечка, з іншого – чашечки... Взагалі у хаті коїлось щось дивне!",
          "– Любий, ти не бачив, де білі чашки, з яких ми зазвичай п’ємо на кухні чай? – звернулась до тата матуся.",
          "– Не бачив, люба, – відповів чоловік.",
          "– То що тепер робити? – дивувалась мама.",
          "– А давай дістанемо наш святковий сервіз! – раптом запропонував Дарусик.",
          "– Але ж він не готовий! Я підготувала вчора інший посуд.",
          "– Готовий, матусю! Він готувався до цього дня багато років!",
          "Почувши це, мама усміхнулась до хлопчика і попрямувала до буфету.",
          "Вона була дуже здивована, що сервіз, який не діставався роками, був надзвичайно чистим і мерехтів на світлі.",
          "На святковий обід за столом зібралась уся родина! Гості дарували одне одному Великодні писанки та пили запашний липовий чай з духмяним медом. І керував усім цим застіллям святковий сервіз, який нагадував усім про ті безцінні миті, коли вся родина збиралась за святковим столом!"
        ],
        "image_count": 1
      }
    ],
    "crew": {
      "authors": [
        11
      ],
      "graphics": [
        64
      ]
    }
  },
  {
    "id": 211,
    "ignore": true,
    "name": "Дракончик Оллі",
    "create_date": 1648824582491,
    "tags": [
      "text",
      "author"
    ],
    "content": [
      {
        "text": [
          "У курнику здійнявся справжнісінький переполох. Мама-квочка теж була шокована. Адже з її яйця вилупилось не зрозуміло що! Це було не курчатко, не гусятко, і навіть не індичатко! Маленьке лисе створіння дивилося на неї великими очима, сповненими любові та довіри. А велетенські проти тулубу крильця були ще такими незграбними...",
          "Оллі (як його згодом назвали в курнику) виліз зі шкаралупки й тремтячим голосом сказав: «Ма-ма!» У цю ж хвилину квочка ледь не знепритомніла!",
          "Оллі був страшенним незграбою! Все, чого він торкався, руйнувалось. А ще він їв за трьох. Справжній ненажера!",
          "У курнику його називали переростком, дивакуватим недокурчам, справжньою потворою! Але мама-квочка завжди знала, що Оллі не такий, ВІН ОСОБЛИВИЙ! І щодня шепотіла синочкові на вушко, як сильно його любить!",
          "Від цієї любові Оллі зростав дуже сильним! Ніхто не міг побороти його сам на сам. Але підлітки з курника постійно цькували Оллі просто через те, що він не був схожим на інших.",
          "Одного разу індичата вирішили покепкувати з Оллі, завівши його в багнюку, що знаходилась неподалік ферми. Влітку там часто борсались свині. Тож пташенята вирішили, що буде дуже смішно, коли Оллі опиниться серед багна. Крім того, хтось сказав, що Оллі боїться вологи, бо геть не вміє плавати.",
          "«О, як же це буде весело, коли він незграбно борсатиметься і його величезні крила тріпотітимуть від сорому й страху!» — шепотіли злі язички.",
          "Тож вранці, коли всі вийшли на галявинку скубати травичку та шукати черв'ячків, хтось з індичат сказав: «Ходімо трохи далі, тут уже все визбирали! А он там, за очеретом, дуже смачна трава! А черв'яки так узагалі розміром з пацючий хвіст!»",
          "Оченята Оллі загорілись вогниками! Він дуже любив поїсти, тож без роздумів посунув уперед за іншими.",
          "Біля очерету й справді була висока зелена трава, а під нею купа смачненьких черв’яків, тож Оллі радо ласував усім цим, не помічаючи, що інші весь час тримаються позаду.",
          "— Коко, Мо! — казав Оллі індичатам. — Ця місцина — справжня знахідка! І чому ми раніше сюди не приходили!?",
          "— Бо мами забороняють сунути за очерет, — раптом сказав менший братик Мо, не підозрюючи, що підлітки мають злі наміри.",
          "— Але чому?",
          "Та не встиг Оллі відвести погляд, як побачив за кущами верболозу велетенського лиса, що чатував на пташенят!",
          "— А-а-а!!! — закричали індичата і почали розбігатись навсібіч.",
          "Та, здавалось, від лиса не втекти!",
          "Враз Оллі помітив, як мале індиченя, перечепившись через повзуче коріння очерету, впало прямісінько в болото. А лис стрімко наближався, облизуючи носа.",
          "— О, ні! Там залишився мій брат! — скрикнув Мо. Але у нього не стало духу повернутись за малюком Еґі.",
          "І хоча Оллі мав шанс утекти, залишивши лису на обід мале індиченя, та він не зробив цього.",
          "Враз він встав перед Еґі й, розправивши крила, загарчав так, як не вміє жоден птах! З його пащі повіяло вогненним подихом! Та й таким, що лису, який от-от хотів їх обох зжерти, підсмажило довгі вуса.",
          "— Дракон! — заскавчав лис, тікаючи в хащі.",
          "— Дракон?! — переглянулись захекані індичата, побачивши клуб диму, що здійнявся у повітря.",
          "І хоча звістка про дракончика Оллі за лічені хвилини дісталась курнику й навела там переполоху, та мама-квочка чекала на синочка з невимовною гордістю! І відтоді жоден лис не посмів сунути свого носа навіть поблизу ферми!"
        ],
        "image_count": 1
      }
    ],
    "crew": {
      "authors": [
        11
      ],
      "graphics": [
        78
      ]
    }
  },
  {
    "id": 210,
    "ignore": true,
    "name": "Зозуля й півень",
    "create_date": 1648842692277,
    "tags": [
      "text",
      "author",
      "poem"
    ],
    "content": [
      {
        "text": [
          "— Як ти співаєш, Півне, веселенько...",
          "— А ти, Зозуленько, ти, зіронько моя,",
          "Виводиш гарно так і жалібненько,",
          "Що іноді аж плачу я...",
          "Як тільки що почнеш співати,",
          "Не хочеться й пшениченьки клювати,-",
          "Біжиш в садок мерщій...",
          "— Тебе я слухала б довіку, куме мій,",
          "Аби б хотів співати...",
          "— А ти, голубонько, ти, кралечко моя,",
          "Поки співаєш на калині,",
          "То й весело мені, і забуваю я",
          "Свою недоленьку, життя своє погане",
          "Та безталанне...",
          "А тільки замовчиш",
          "Або куди летиш,-",
          "Заниє серденько, неначе на чужині...",
          "І їстоньки — не їм, і питоньки — не п'ю",
          "Та виглядаю все Зозуленьку мою.",
          "Як гляну на тебе — така ти невеличка,",
          "Моя перепеличко,",
          "А голосочок-то який!..",
          "Тонесенький, милесенький такий...",
          "Куди той соловей годиться?",
          "— Спасибі, братику, за добреє слівце.",
          "Як не кохать тебе за це?..",
          "І ти виспівуєш, неначе та жар-птиця;",
          "І далебі, що так,— пошлюся я на всіх.-",
          "Де взявся Горобець, підслухав трохи їх",
          "Та й каже: — Годі вам брехати",
          "Та одно другого знічев'я вихваляти! —",
          "Пурхнув — та й був такий.",
          " ",
          "За що ж,— хто-небудь попитає,-",
          "Зозуля Півня вихваляє?",
          "За те, що Півень годить їй",
          "Та потакати добре вміє:",
          "Рука, як кажуть, руку миє."
        ],
        "image_count": 1
      }
    ],
    "crew": {
      "authors": [
        36
      ]
    }
  },
  {
    "id": 209,
    "name": "Кіт в чоботях",
    "create_date": 1648838338884,
    "tags": [
      "author",
      "audio"
    ],
    "content": [
      {
        "audio": {
          "size": 11963579,
          "duration": 747000
        },
        "image_count": 1
      }
    ],
    "crew": {
      "authors": [
        77
      ]
    }
  },
  {
    "id": 208,
    "name": "Курочка Ряба",
    "create_date": 1648838338884,
    "tags": [
      "text",
      "author"
    ],
    "content": [
      {
        "text": [
          "Жили були дід і баба. І була у них Курочка Ряба.",
          "А були ці дідусь з бабусею такі бідні, що нікого й нічого, крім Курочки, не мали.",
          "Навіть їли лише яйця та городину.",
          "За їхню доброту Курочка знесла золоте яєчко.",
          "Але жили вони на хуторі, та й була справа зимою, тому задумали дід з бабою це яйце з'їсти.",
          "Взявся дід бити золоте яйце, та не розбив. Баба била, била. І також не розбила.",
          "А з-під лавки за всім цим спостерігало маленьке мишеня. Воно також давно вже не їло, тому задумало золоте яйце собі забрати, якщо дід з бабою його розбити не можуть.",
          "От мишеня вибігло, але не встигло воно взяти яйце у лапки, як те покотилось, впало на глиняну підлогу і... розбилось. Та сіренький шкідник не розгубився, він білка свіжого напився.",
          "Дід плаче, баба плаче, а Курочка Ряба кудкудахче:",
          "- Не плач, діду, не плач, бабо. Зберіть золоті рештки - підете в місто, продасте, гусей і півника купите. А я знесу вам інше яєчко - не золоте, а просте.",
          "От навесні дід з бабою розбагатіли, а влітку Курочка Ряба по двору курчаток водила."
        ],
        "image_count": 1
      }
    ],
    "crew": {
      "authors": [
        6
      ]
    }
  },
  {
    "id": 207,
    "name": "Пушка і ракета",
    "create_date": 1648838338884,
    "tags": [
      "text",
      "audio",
      "author"
    ],
    "content": [
      {
        "text": [
          "У дівчинки Улі жили кицька Пушка і такса Ракета. Дуже добре жили, скажемо ми вам.",
          "Уля їх доглядала, годувала, чухала пузце. Тваринки не бідували і щасливо гладшали (особливо коли приїжджали разом з дівчинкою до бабусі).",
          "Одного разу Ракета прокинувся від того, що хтось його теребив лапою за ніс.",
          "— Ракето, Ракето, прокидайся. Там таке! Ну таке!",
          "Такса відкрив праве око.",
          "— Вас? (Тобто Що? Наш Ракета був баварською таксою і іноді вставляв німецькі слова).",
          "— Ну Ракето! Спляча ти сосисочка! Все на світі проспиш. Дивись що нам привезли!",
          "— Фо пфифефли? — Ракета був ще й послідовною таксою. Коли він не спав, він їв.",
          "— В тому-то й справа, що я не знаю. Хто з нас двох уміє читати?",
          "Це була правда. Колись Ракета згриз Улін портфелик, а з ним і пів Букваря. Відтоді цуцик міг читати по складах.",
          "— Ніхт панікен. Фараф пофифаємо.",
          "Ракета вилизав миску і потюпцяв за Пушкою.",
          "— Ось! — Пушка ткнула лапкою у велику коробку.",
          "— Е-лек-триш-не пі-а-ні-но. — Вас іст дас, Пушко? Це їдять?",
          "— Не знаю, Ракето. Доведеться чекати на Улю.",
          "І тваринки рішуче захропли під коробкою. Прокинулись від шурхоту — це Уля саме діставала піаніно.",
          "Пушка не зводила з піаніно очей. Такі лампочки, такі чарівні звуки. Кішка закохалась у музику.",
          "Ракета саме бачив десятий сон, де Уля дарувала йому новеньку пару кросівок. Ну щоб погризти. Але передумала дарувати і почала тими кросівками Ракету постукувати.",
          "Ракета прокинувся. Постукування не припинилось. То його сонного штовхала Пушка.",
          "— Ракето, я повинна це зробити.",
          "— Пофинна вас?",
          "— Зіграти на піаніні. Я бачила, як це робить Уля. Треба тільки на клавіші натискати. Підсади!",
          "Такса чемно став під піаніно, Пушка застрибнула йому на спинку, а звідти на клавіші. Пробіглася. Звук зовсім не був схожий на музику, яку грала Уля.",
          "Пушка задумалась.",
          "— Може, я неправильно натискаю, Ракето?",
          "— Спробуй дупцею.",
          "Звук посилився, але до музики теж було далеко. Засмучена Пушка вмостилась на краєчку піаніно. Вона так хотіла сама грати музику.",
          "— Бзззззззззз!",
          "На клавіші перед Пушкою сіла величезна зелена муха. Де й взялася. Ще й на новенький інструмент. Зараз я тобі! Пушка замахнулась лапою.",
          "Муха переповзла на іншу клавішу. Лапа.",
          "Муха. Лапа. Муха. Лапа. Муха-муха-муха. Лапа-лапа-лапа.",
          "— Пушкоооо! Дас іст фантастішь! — Радісно підстрибував Ракета. — Шфідки ти знаєш мій улюблений собачий фальс?",
          "— Я? Собачий вальс?",
          "— Так! Ти! Шойно! Які, які ти клафіші шойно натискала?",
          "— Оцю… І ще, здається, оцю. І може оцю…",
          "Хвилинку подумавши, Пушка натисла усі клавіші, по яких до того пролізла муха.",
          "В кімнаті залунала музика і щасливий Ракета закружляв по паркету.",
          " ",
          "Кінець"
        ],
        "audio": {
          "size": 5663262,
          "duration": 353000
        },
        "image_count": 1
      }
    ],
    "crew": {
      "authors": [
        45
      ],
      "readers": [
        45,
        66,
        76
      ]
    }
  },
  {
    "id": 206,
    "name": "Піратські історії",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Того ранку Давид прокинувся з відчуттям, що сьогодні на нього чекає справжня пригода.",
          "Він зістрибнув з ліжка, швиденько вмився і сів поближче до нового конструктора.",
          "Треба було скласти піратський корабель і хлопчик взявся до справи.",
          "Кілька разів довелося, звичайно, заглянути до інструкції. І ось красень з чорним вітрилом вже готовий!",
          "\"Якби й мені на цьому кораблі кудись попливти,\" - подумав Давид.",
          "І, як тільки поставив за штурвал крихітного капітана, перед очима завертілось-закрутилось... Хлопчик миттю перетворився на грізного пірата з власним кораблем.",
          "- Капітане! Нас наздоганяє іспанський галеон!",
          "Давид оглянув свою маленьку шхуну, подивився у підзорну трубу на розкішний галеон і вирішив поміняти корабель.",
          "Вони опустили вітрила, всі пірати сховались і...",
          "Очікування тривало недовго. Іспанці у повному обмундируванні кинули на шхуну кілька абордажних тросів і спустилися, щоб оглянути здобич.",
          "Тим часом Давид зі своїми піратами тихенько прокралися на галеон.",
          "До кожного тросу підкрався пірат і за командою капітана їх перерізали.",
          "Поки іспанці оглядали здобич (а кілька купок золотих дукатів залишились у капітанській каюті), їхній галеон вже наздоганяв вітер далеко попереду.",
          "І тільки мокрий матрос, який мав оберігати корабель, але його викинули за борт, розказав іспанцям, як їх перехитрував шестирічний пірат."
        ],
        "image_count": 1
      }
    ],
    "crew": {
      "authors": [
        6
      ]
    }
  },
  {
    "id": 205,
    "name": "Пригощайтеся борщем",
    "create_date": 1606756763861,
    "tags": [
      "author",
      "text",
      "poem"
    ],
    "content": [
      {
        "text": [
          "На плиті - каструлька біла,",
          "В ній водичка закипіла.",
          "- Буль-буль-буль, - вода булькоче.",
          "Що вона сказати хоче?",
          "Мовить мама: - Ач яка!",
          "Захотіла бурячка. -",
          "Я в окріп буряк поклала,",
          "А вода плюскоче: - Мало! -",
          "Додала тоді квасолю,",
          "Цибулину, бараболю,",
          "І морквицю, й капустину,",
          "Ложку солі, дрібку кмину,",
          "Не забула й помідори.",
          "От і борщик буде скоро."
        ],
        "image_count": 1
      }
    ],
    "crew": {
      "authors": [
        74
      ]
    }
  },
  {
    "id": 204,
    "name": "Комарасія",
    "create_date": 1606756763861,
    "tags": [
      "author",
      "text",
      "poem"
    ],
    "content": [
      {
        "text": [
          "#1",
          "За поля та за левади",
          "Сіло сонце спочивати.",
          "Натомилося ясне —",
          "Хай-но трішечки засне.",
          "А з далекого узгір'я",
          "Через доли навпростець",
          "Прикотився до подвір'я",
          "Синій вечір-вечорець.",
          "Сходять зіроньки вгорі,",
          "Стало тихо у дворі",
          "Натрудившись тяжко-важко,",
          "Полягали спать мурашки.",
          "Сам вітрець заради них",
          "У чагарнику притих.",
          "Раптом щось як задзижчить,",
          "На весь двір як запищить!..",
          " ",
          "Це комар таке зчинив:",
          "Всіх мурашок розбудив.",
          " ",
          "А вони ж бо трударі,",
          "Їм вставати на зорі.",
          " ",
          "Та пірат кружля й навмисне",
          "Як спікірує, як писне!",
          "Так, що голосом своїм",
          "Протикає вуха їм.",
          " ",
          "І зібрались мураші",
          "На нараду в спориші.",
          "Стали думать: що зробити,",
          "Щоб бешкетника провчити?",
          "На засіданні секретнім",
          "План розроблено конкретний.",
          "І негайно, в той же час",
          "Підготовка почалась.",
          "Ось мураш один квапливо",
          "Стрибунця схопив за гриву.",
          "Плиг в стремена і скака",
          "Під лопух до павука.",
          "— Дайте, діду, чимскоріше",
          "Павутину найміцнішу! —",
          "Той питає:",
          "— Скільки метрів?",
          "— Аж дванадцять міліметрів!",
          "І назад помчався радо —",
          "Тільки курява позаду.",
          " ",
          "А комар о тій порі",
          "Задрімав уже в дворі.",
          "Мураші тут павутину",
          "Потихеньку узяли",
          "Й комара до споришини",
          "Міцно нею прип'яли...",
          "Прив'язали комара",
          "Й закричали всі:",
          "— Урраа!!! —",
          "Тут комар — як стрепенеться!",
          "Як підскочить, як зірветься!",
          "З переляку так рвонув,",
          "Що всю Землю повернув.",
          "Відірвавсь, затріпотів —",
          "Десь аж в космос полетів...",
          "Отака оказія —",
          "Справжня  КОМАРАСІЯ!",
          " ",
          "#2",
          "На Землі таке зчинилось,",
          "Що нікому і не снилось.",
          "Стала Африка тропична",
          "Там, де полюс був Північний.",
          "Полюсам обом холодним",
          "Довелося працювать:",
          "Почали один за одним",
          "По екватору ганять.",
          "А над Африкою — хмари.",
          "Невідомо і звідкіль",
          "Завірюха-заметіль",
          "Навалило снігу стільки",
          "У пустелі, що біда,",
          "Лиш жирафина голівка",
          "З кучугури вигляда.",
          "Решту звірів замело",
          "Ніби їх і не було.",
          "Виють, скиглять бідні звірі —",
          "Аж мороз дере по шкірі.",
          "Бо из Африки тепло",
          "В Антарктиду утекло.",
          "У студений Антарктиді.",
          "Стало сонце припікать",
          "І Північний Льодовитий",
          "Океан підігрівать.",
          "Не сподобалось тюленям",
          "Сонцем бавитись південним:",
          "Та ще трохи припече —",
          "З них і сало потече.",
          "I моржам від спеки лихо,",
          "Поховалися під кригу.",
          "Та хіба ж рятунок є,",
          "Коли крига розтає?..",
          " ",
          "#3",
          "Стали звірі план складати,",
          "Як із Африки втікати.",
          "Вихід був один: спішити",
          "До жаркої Антарктиди.",
          "Але цей здійснити план",
          "Заважав їм океан.",
          "Нумо риб вони гукати",
          "Й інших мешканців води:",
          "Чи не зможуть їх узяти",
          "І доправити туди?",
          "Просять слізно:",
          "— Виручайте...—",
          "Ті сказали:",
          "— Що ж, сідайте! —",
          "І почав цей дивний флот",
          "Пасажирів брать на борт.",
          "Хоч було їх і чимало —",
          "Розмістились, посідали:",
          "Бегемот на кашалота,",
          "Шимпанзе на бегемота,",
          "Какаду на шимпанзе —",
          "Всіх цей «транспорт» повезе.",
          "Кит сказав:",
          "— Слона беру,",
          " ",
          " А макака та горила ",
          "Сіли вдвох на крокодила.",
          " ",
          "А і та взяла верблюда.",
          "Страус став на черепаху",
          "І кричить:",
          "— Візьміть жирафу! —",
          "А жирафа їм услід:",
          "— Я піду за вами вбрід.—",
          "Що жирафі? Де не стане —",
          "По коліна в океані.",
          "Отакі б нам мати ніжки —",
          "Всі моря б сходили пішки!..",
          " ",
          "— Всі готові?",
          "— Всі готові!!! —",
          "Лев сигнал дає слонові.",
          "Слон три рази засурмив —",
          "Дав відхід — і «флот», відплив.",
          " ",
          "#4",
          "Ну, а звірі з Арктики",
          "Попливли до Африки.",
          "На моржі пливе тюлень",
          "Через день.",
          "Бо й моржа везе тюлень",
          "Через день.",
          "Треба ж їм мінятися,",
          "Щоб не так втомлятися.",
          "— Ви куди? — керує ззаду",
          "Ведмідь.—",
          "На дві хвилечки лівіше",
          "Беріть.",
          " ",
          "Менше вбоки вигинайте",
          "Хвости:",
          "Треба точно нам по курсу",
          "Плисти! —",
          "І гребуть, бідолахи,",
          "Спішать,",
          "Щоб на кризі холодній",
          "Поспать.",
          " ",
          "#5",
          "В Антарктиді крига теж",
          "Розтала геть.",
          "А без неї всім пінгвінам",
          "Буде смерть.",
          "Бо не звикли ці двоногі",
          "До тепла.",
          "Краще їм, аби хурделиця",
          "Була.",
          " ",
          "Щоб приніс до них пронизливий",
          "Вітрець",
          "Хоч би градусів на сорок",
          "Морозець.",
          "Бо від спеки задихаються",
          "Усі,",
          "По коліна загрузаючи",
          "В грязі.",
          "Сонце з неба припікає,",
          "Насіда,—",
          "Так що скоро загориться",
          "І вода",
          "Але в небі пролітали",
          "Журавлі.",
          "Посідали відпочити",
          "На землі.",
          "Всіх пінгвінів попід крильця",
          "Узяли,",
          "І від спеки через море",
          "Понесли.",
          " ",
          "#6",
          "Страх тепер уже й мурашок",
          "Пробира:",
          "Де шукати, де ловити",
          "Комара?",
          "А знайти його потрібно —",
          "Де б не був,",
          "Щоб назад бешкетник Землю",
          "Повернув.",
          "Тут мураш один схопив себе",
          "За лоб:",
          "— Треба небо обдивитись",
          "В телескоп! —",
          "Повертали телескоп",
          "На всі боки.",
          "Обдивилися сузір'я",
          "Та зірки.",
          "І не видно! Десь, напевно,",
          "Угорі",
          "З того боку заховався",
          "На зорі.",
          "І мурашки заходилися",
          "Гуртом",
          "Терміново будувати",
          "Космодром.",
          "На ракеті на космічній",
          "Полетять",
          "Комара на кожній зіроньці",
          "Шукать.",
          " ",
          "#7",
          "Все готово: дві мурашки",
          "Малі",
          "У космічному сидять",
          "Кораблі.",
          "Ще секунда — загориться",
          "Пальне —",
          "І в косміччя^орабель",
          "Стрибоне.",
          "А подвір'ям у хвилини",
          "Оці",
          "Біг хлопчина із відерцем",
          "В руці.",
          "Те відерце впустив",
          "Карапуз",
          "І побіг. А про нього",
          "Забувсь.",
          " ",
          "Ой, нещастя ж яке!",
          "Тим відром",
          "Він накрив геть увесь",
          "Космодром!..",
          "Як тепер мураші",
          "Полетять",
          "Комара поміж зірок",
          "Шукать?",
          "Мурашня та кмітлива",
          "Була:",
          "Яму вирила збоку",
          "Взяла.",
          "— Гей, натиснули! — грянув",
          " ",
          "І відро перекинулось",
          "Враз.",
          "Тут найстарший мураш-",
          "Астронавт",
          "На все горло скомандував:",
          "— Старт!..—",
          "І в простори космічних",
          "Пустель",
          "Загримів-полетів",
          "Корабель.",
          " ",
          "#8",
          "А крізь шторми-хвильокиди",
          "«Флот» пливе до Антарктиди.",
          "Бегемот гребе моторно,",
          "Слон глядить в трубу підзорну",
          "Страус голову від жаху",
          "Заховав у черепаху.",
          "Лева викупала хвиля,",
          "3 тигра смуги ледь не змила",
          "Крокодил втомився дуже:",
          "В океані — не в калюжі.",
          "Вже від голоду акула",
          "І верблюда б проковтнула.",
          "А верблюд сміється радий:",
          "Не ковтне, бо він горбатий!",
          "А позаду йде жирафа —",
          "Наморилась, бідолаха.",
          "Раптом слон гука на флоті:",
          "— Материк на горизонті!!! —",
          "Й, протрубивши на весь світ,",
          "Дав команду:",
          "— Повний хід! —",
          "Сяйвом сонячним залита",
          "Наближалась Антарктида.",
          "І до теплої землі",
          "Підпливають «кораблі».",
          "Всі танцюють, всі скакають,",
          "Одне одне обнімають.",
          "Сонце пряжить-припіка:",
          "Ось де справжня — Африка!",
          " ",
          "#9",
          "А в міжзоряній імлі",
          "Мчать мурашки в кораблі.",
          "Вже чимало пролетіли:",
          "Шлях Чумацький огляділи",
          "І сузір'я Гончих Псів —",
          "Чи комар на них не сів?",
          "На сузір'ї Козерога",
          "Не помітили нічого.",
          "На Дракон, Волосожар",
          "Не спускався теж комар.",
          "Об Вози та об Дельфін",
          "Не торкався навіть він.",
          "Зажурились космонавти:",
          "Де ж пройдисвіта шукати?",
          "Коли гульк: серед небес",
          "Ворухнувся Геркулес...",
          "Що ж таку здолає силу?",
          "Може, щось його вкусило?",
          " ",
          "Підкрадаються тихенько...",
          "А! Так ось де ти, серденько!",
          "Вирив нірку,",
          "Вліз у зірку —",
          "Спить-свистить, як у сопілку.",
          "І не встиг комар проснутись.",
          "Як не може й ворухнутись.",
          "Так його мурашки вдало",
          "Й міцно сонного зв'язали,",
          "І з трофеєм в кораблі",
          "Мчать до рідної Землі-.",
          "Про завершену програму",
          "З борту б'ють радіограму:",
          "КОМАРА СПІЙМАЛИ КОМА",
          "НЕЗАБАРОМ БУДЕМ ДОМА",
          "ПОВІДОМТЕ ДЕ ПОСАДКА",
          "ОБНІМАЄМ МІЦНО КРАПКА.",
          "А з Землі, на тім кінці,",
          "Полетіло:",
          "МОЛОДЦІ!",
          "У ПОДВІР'Ї ВАМ ПОСАДКА",
          "ВІД ДУШІ ЦІЛУЄМ КРАПКА.",
          " ",
          "#10",
          "І космічний корабель",
          "Прилетів.",
          "Обнімають мураші",
          "Мурашів.",
          "Наказали комарові",
          "Вони:",
          "— Ану Землю, як була,",
          "Поверни! —",
          "Прив'язали павутинами",
          "Трьома:",
          "— І не думай відірватись",
          "Бо дарма! —",
          "Підхопився комар,",
          "Як рвонув —",
          "І всю Землю назад",
          "Повернув.",
          "Відпустили тоді",
          "Комара",
          "Й на весь світ закричали:",
          "Урраа!!!",
          " ",
          "#11",
          "Все зраділо, засіяло,",
          "Все на місце поставало.",
          "Знову звірі попливли",
          "В ті краї, з яких були.",
          "«Флот» пливе в зворотний путь",
          "Під гучні овації.",
          "Звірі в Африку пливуть",
          "Із евакуації.",
          " ",
          "А назустріч їм на зміну",
          "З африканської землі",
          "В Антарктиду всіх пінгвінів",
          "Переносять журавлі.",
          " ",
          "Попливли й північні звірі",
          "Із ведмедем на буксирі.",
          " ",
          "Швидко течія Гольфстрім",
          "Понесла їх в рідний дім.",
          " ",
          "#12",
          "Міцно сплять тепер комашки",
          "І невтомнії мурашки.",
          "Бо вони ж бо трударі,",
          "Їм вставати на зорі.",
          "Більш комар їх не чіпає:",
          "Полетів кудись, немає.",
          "Так від ляку «почикрижив»,",
          "Що й адреси не залишив.",
          " ",
          "А не стало комара,",
          "Нам також кінчать пора.",
          " ",
          "От була оказія —",
          "Справжня КОМАРАСІЯ!"
        ],
        "image_count": 1
      }
    ],
    "crew": {
      "authors": [
        73
      ]
    }
  },
  {
    "id": 203,
    "name": "Лисичка-сестричка та вовк-панібрат",
    "create_date": 1606756763861,
    "tags": [
      "audio"
    ],
    "content": [
      {
        "audio": {
          "size": 6292629,
          "duration": 524000
        },
        "image_count": 1
      }
    ],
    "crew": {
      "readers": [
        72
      ]
    }
  },
  {
    "id": 202,
    "name": "Як запорожські козаки наймита оженили",
    "create_date": 1606756763861,
    "tags": [
      "audio",
      "author"
    ],
    "content": [
      {
        "audio": {
          "size": 6954990,
          "duration": 579000
        },
        "image_count": 1
      }
    ],
    "crew": {
      "authors": [
        72
      ],
      "readers": [
        72
      ]
    }
  },
  {
    "id": 201,
    "name": "Служба за коржики",
    "create_date": 1606756763861,
    "tags": [
      "audio",
      "author"
    ],
    "content": [
      {
        "audio": {
          "size": 4565099,
          "duration": 380000
        },
        "image_count": 1
      }
    ],
    "crew": {
      "authors": [
        72
      ],
      "readers": [
        72
      ]
    }
  },
  {
    "id": 200,
    "name": "Чарівна рибка та Доктор Краб",
    "create_date": 1601988340246,
    "tags": [
      "author",
      "text"
    ],
    "content": [
      {
        "text": [
          "Жила собі рибонька. Була вона весела та швидка. Все наша рибонька встигала та завжди знаходила ласкавий погляд та вільну хвилинку для інших рибок. Всі жителі озера вважали, що рибка та…чарівна. Адже вона ніколи не падала духом, не жалілась, не пливла геть у злості, навіть коли інші рибки робили щось недоречне та безглузде.",
          "...",
          "Та одного разу наша чарівна рибонька захворіла. Не хотілося танцювати серед водяних лілей та вистрибувати з води, не хотілось плавати з іншими рибками. Жителі підводного світу відчули занепокоєння та засумували. Як так? Щось не те з нашою рибкою відбувається. Одна з рибок, наймолодша та найшустріша малесенька Краснопірка стрімголов попливла за Доктором Крабом. Доктор Краб був мудрий дідусь, подивився він на рибоньку, послухав, як вона зітхає і … сказав, що рибка здорова.",
          "- Чому ж вона нічого не хоче? – спитала Квакуля, маленьке зелене жабенятко.",
          "- Тому, що надто багато часу присвячує іншим. Та надто мало – собі. Навіть від спілкування з гарними друзями ми можемо втомитись, якщо його дуже багато. Навіть від добрих справ, які робиш з натхненням, можна відчути втому та сум, якщо не дати собі відпочити вчасно.",
          "- Прописую тобі п’ять хвилин щасливої тиші кожного дня, вранці та ввечері – сказав нашій рибоньці Доктор Краб",
          "- Це як? – здивувалися жителі озера.",
          "- Вранці та ввечері не менше 5 хвилин думай про те, що дає тобі натхнення та радість: про свої успіхи, про смачну вечерю, про діточок, про друзів, про мрії, про досягнення, про маленькі радості життя. Важливо збирати для цих 5 хвилин дуже приємні та яскраві спогади. Дуже теплі та добрі!",
          "З того самого дня чарівна рибка кожного дня знаходила декілька хвилин, щоб згадати всі приємності та щасливі хвилини цього дня. І це допомогло їй бути завжли здоровою та доброзичливою. А що приємного ти можеш пригадати про свій день?"
        ],
        "image_count": 1
      }
    ],
    "crew": {
      "authors": [
        67
      ]
    }
  },
  {
    "id": 199,
    "name": "Драконня",
    "create_date": 1601290082723,
    "tags": [
      "audio",
      "author",
      "text"
    ],
    "content": [
      {
        "text": [
          "Дракон Мунік уже другу годину розглядав зірки крізь дірку у стелі. Дірка з’явилась, коли дракон невдало стартував із даху свого будинку і якось все не доходили лапи її поремонтувати. А потім уже й звик. Світла від зірок та місяця було достатньо, щоб обходитися без нічничка.",
          "Спати Муніку не хотілося від слова зовсім. Він пробував заснути на спині, але тут же починав муляти величенький драконячий хвіст. Заснути на пузі теж не виходило - довгаста морда впиралась у подушку. А скрутитись клубочком було якось жарко. Справа в тому, що наш Мунік - вогнедишний дракон. Уві сні він може випадково видихнути полум’я і підсмалити собі черевце.",
          "Словом, дракона мучило драконня. Це як безсоння, але у драконів.",
          "— Що ж там роблять, щоб заснути? Мунік перебирав усі способи заснути, які він колись десь чув.",
          "— Випити склянку теплого молока — відпадає. Молоко у корові, корова на фермі. Поки її сюди принесу, поки націджу молока, поки назад віднесу — уже й півні прокукурікають.",
          "— О, ще ж можна рахувати овець. Дракон заплющив очі, уявив собі галявину з яскравою травою. Посеред галявини стояв парканчик, через який стрибали білосніжні вівці.",
          "— Раз. Два. Три. Чотири. П’ять.",
          "У животі дракона щось гучно і протяжно забурчало.",
          "— Ой. Я ж і забув, що вівці для драконів - це як фрикадельки. Не дивно, що мені їсти захотілось. Дракон, бурмочачи, встав і почав на кухні гриміти баняками та кастрюлями. Зробивши собі гарного нічного бутерброда і з великим задоволенням зжерши його в напівтемряві, дракон повернувся у ліжечко.",
          "Після легкого перекусу драконячий мозок почав працювати краще. Згадав Мунік, що в одному дитячому мультику хлопчик Петрик П’яточкін, щоб заснути, рахував слоненят. Із слонами у драконів інші стосунки, ніж із вівцями. Слонів дракони не їдять,  слонів дракони поважають.",
          "— Одне слоненя. Друге слоненя. Третє слоненя. Хр-р-р-р-р-р…… мцяте сомммня….",
          "За пару хвилин дракон уже смачно хропів. І ми вже не дізнаємось, чи то лічба слоненят допомогла вилікувати драконня, чи нічне полювання на бутерброд.",
          "Порада від дракона Муніка:",
          "— Ніколи, ніколи, ніколи не їжте у ліжечку. З їжі випадають крихти, підсихають і боляче муляють ваше черевце та хвіст. Їжте краще на кухні.",
          "Кінець!"
        ],
        "audio": {
          "size": 3586102,
          "duration": 298000
        },
        "image_count": 1
      }
    ],
    "crew": {
      "authors": [
        45
      ],
      "readers": [
        66,
        45
      ]
    }
  },
  {
    "id": 198,
    "name": "Казка не про колобка",
    "create_date": 1601290082723,
    "tags": [
      "audio",
      "author",
      "text"
    ],
    "content": [
      {
        "text": [
          "Жили-були дід та баба. Ну, це ви уже знаєте. І спекла баба діду колобка. Це ви теж уже десь чули.",
          "Наша ж історія починається з того, що набридло бабі постійно пекти колобків. Уявляєте, кожен день одне і те ж. Пішла баба на курси у одну поважну французьку школу. Повернулась уся задумана. Цілий день її не було видно. Закрилась баба на кухні і нікого не впускала. Дід тричі підходив навшпиньки до дверей, але розібрав тільки брязкіт посуду та глухі удари тістом об дерев’яну стільницю.",
          "А на ранок презентувала баба діду справжнісінький круасан! Круасан вийшов пречудовий. Невагомий, з тисячею шарів, з золотавою скоринкою. Та на лихо, пекла його баба з того ж борошна, що й колобків.",
          "Поки старенькі мили руки перед сніданком, круасан відкрив віконечко і втік. Довго не думав, яку стежину біля вікна побачив, по тій і рушив бадьорим кроком.",
          "Йде собі круасан, йде, коли це назустріч йому зайчик.",
          "— Колобок-колобок… Ой, а ти не колобок!",
          "— Бонжур! — щасливо привітався круасан.",
          "Стоїть заєць, повітря ротом хапає, а сказати нічого не може. Круасан знизав плечима та й далі пішов. Коли це з-за куща вискочив вовк.",
          "— Бонжур! — каже йому круасан.",
          "— Абажур? — перепитав вовк. — Який такий абажур? Чудо, ти хто такий і де колобок?",
          "— Же парлє франсе, монсіньйор.",
          "Побоявся вовк їсти круасана.",
          "— Щось таке дивне, не по-нашому белькоче. Хтозна, що в нього в голові. Хай краще йде геть.",
          "Круасан провів поглядом вовка і рушив далі. Не встиг ступити й десяти кроків, коли гульк — назустріч уже ведмідь суне.",
          "— Бонжур! — привітно усміхається круасан. Камон сава?",
          "Щось важке гупнуло на підлогу, круасан аж підстрибнув. То ведмідь від несподіванки сів повз пеньок, але, здається, сам цього не помітив.",
          "— Лондон із зе кепітел оф Грейт Брітан, — ведмідь аж спітнів, поки вичавлював із себе єдину фразу іноземною мовою, яку він пам’ятав зі школи.",
          "Круасан побачив, що розмови не буде, махнув ведмедю і продовжив подорож. І, як ви вже здогадались, любі слухачі, за першим же деревом майорів розкішний рудий хвіст. Лисичка в одній лапці уже тримала котлетку і поглядала на наручний годинник на іншій лапці.",
          "— Щось колобок запізнюється сьогодні. Ще трохи — і доведеться котлету без хліба їсти.",
          "— Бонжур! — пролунало біля лисички. На стежечці, по якій завжди котились колобки, сьогодні стояло Щось. Батон — не батон, рогалик — не рогалик.",
          "— Такого я ще не їла! — подумала лисиця. — Жах як кортить спробувати.",
          "Лисичка махнула круасану, щоб підійшов ближче. Мовляв, вона недочуває. Круасан підійшов.",
          "— Бонжур! — голосніше сказав круасан.",
          "Хитає головою лисиця, махає, щоб ще ближче підійшов. Ну зовсім нічого не чути. Круасан уже набрав повні груди повітря, щоб з усіх сил прокричати своє ранкове привітання.",
          "— Бон…АПЧХИ! Жур! АПЧХИ! Апчхи! А-апчхи!",
          "З кожним “апчхи” круасана вітром відносило все далі і далі від лисиці. Адже він був дуже легкий і повітряний, наш круасан.",
          "...",
          "Ми не знаємо, як далі склалась дорога круасана. Нам лише відомо, що десь через рік після цих подій дід із бабою у газеті “Лісові вісті” побачили фото  свого круасана. Круасан був у береті та хвацько підкручував моднючі вуса. А під фото була ціла стаття, що у Парижі, у Франції, з’явився талановитий пекар. І в нього найсмачніші у світі тістечка у формі лисиць.",
          "Кінець!"
        ],
        "audio": {
          "size": 4388584,
          "duration": 365000
        },
        "image_count": 1
      }
    ],
    "crew": {
      "authors": [
        45
      ],
      "readers": [
        66,
        45
      ]
    }
  },
  {
    "id": 197,
    "name": "Гіркий апельсин",
    "create_date": 1600517028010,
    "tags": [
      "audio",
      "author",
      "text"
    ],
    "content": [
      {
        "text": [
          "Оленка сиділа на перелазі і весело махала ногами. В руках вона тримала щось схоже на маленьку переспілу диньку. Дівчинка відколупувала оранжеві шкірочки і кидала їх у калюжу.",
          "— Що це в тебе? — підбіг Сергійко.",
          "— Хіба ти не бачиш? — буркнула Оленка.",
          "— Мандаринка! Така, як мені татко з міста привозив. Пам'ятаєш? Я й тобі давав...",
          "— От і не вгадав!",
          "— А що ж?",
          "— А-пель-син-ка! — сказала дівчинка, і рожева скибочка сховалась у неї в",
          "роті.",
          "— Дай і мені покуштувати,— попросив хлопчик.",
          "— Вона недобра. Гірка й кисла.",
          "— Та нічого, дай хоч одну скибочку.",
          "— Кажу тобі, що вона погана,— відказала Оленка і скочила з   паркану.",
          "У цю мить апельсин вислизнув з Оленчиних рук і покотився прямо в калюжу. Дівчинка ойкнула й заплакала.",
          "— Чого ж ти плачеш,— здивувався Сергійко.— Вона ж погана!"
        ],
        "audio": {
          "size": 1001088,
          "duration": 83000
        },
        "image_count": 1
      }
    ],
    "crew": {
      "authors": [
        61
      ],
      "readers": [
        4
      ]
    }
  },
  {
    "id": 196,
    "name": "Зайчик",
    "create_date": 1600517028010,
    "tags": [
      "audio",
      "author",
      "text"
    ],
    "content": [
      {
        "text": [
          "Був у Світлани зайчик. Не живий, не справжній, але гарний. Сірий, вушка всередині рожеві, а хвостик – білий, пухнастий, дуже схожий на сніжинку. Свого зайчика Світлана любила. Годувала його супом, спати із собою клала й іншим дітям давала погратися. Ось і зносився зайчик. Спочатку хвостик у нього відірвався, потім – вушко. А шерстка збилася та наїжачилася. Побачив зайчика Юрко й каже:",
          "– Який поганий заєць!",
          "Підійшла Галя й питає:",
          "– Навіщо тобі такий старий та безхвостий?",
          "Вітя радить:",
          "– Викинь його!",
          "А Наталка, Світланчина старша сестра, взяла голку з ниткою, пришила зайчикові хвостика, потім вухо, почистила його й сказала:",
          "– Хто давніх друзів у біді кидає, той і нових не матиме."
        ],
        "audio": {
          "size": 876096,
          "duration": 73000
        },
        "image_count": 1
      }
    ],
    "crew": {
      "authors": [
        62
      ],
      "readers": [
        4
      ]
    }
  },
  {
    "id": 195,
    "name": "Ожеледиця",
    "create_date": 1600517028010,
    "tags": [
      "audio",
      "author",
      "text"
    ],
    "content": [
      {
        "text": [
          "Спочатку було тепло, а потім підмерзло. Дороги стали блискучими і слизькими. Бабуся сказала:",
          "— Почалася ожеледиця.",
          "Я все-таки вийшов на вулицю. Дивлюсь, по дорозі біжить хлопчик. Він біг, біг і — бух! — простягнувся на льоду.",
          "Вітер зірвав з нього шапку, і вона покотилася по дорозі. Я стояв біля воріт і голосно сміявся.",
          "Хлопчик встав, сердито подивився на мене і кинувся наздоганяти свою шапку.",
          "Я побіг за ним. Мені цікаво було дізнатися—дожене він її чи ні. Раптом я посковзнувся і з усього розмаху упав на лід.",
          "Я дуже забив спину. І, знаєте, мені чомусь зовсім не було смішно. Нітрішечки."
        ],
        "audio": {
          "size": 811008,
          "duration": 67000
        },
        "image_count": 1
      }
    ],
    "crew": {
      "authors": [
        60
      ],
      "readers": [
        4
      ]
    }
  },
  {
    "id": 194,
    "name": "Новий м'яч",
    "create_date": 1600517028010,
    "tags": [
      "audio",
      "author",
      "text"
    ],
    "content": [
      {
        "text": [
          "Вийшла Клава у двір з новеньким м'ячем. Одразу до неї дівчатка підбігли.",
          "— Давай пограємось, — кажуть.",
          "А Клава притисла до себе м'яча, насупилась, відповідає:",
          "— Яз ним ще сама не гралась. Я тільки спробую.",
          "І почала долонею бити м'яч об землю. Легко підстрибує м'яч. То червоний бік покаже, то синій, а то закрутиться так, що аж в очах мигтить. А дівчаткам ще дужче хочеться в м'яча погратись.",
          "— Ну давай же, — нетерпляче просять вони.",
          "— Я ще лівою рукою трошки пограюсь, — відповідає їм Клава.",
          "А сама і лівою, і правою грається — нікому м'яча не дає.",
          "Постояли, постояли дівчатка та й почали помалу розходитись.",
          "Раптом м'яч вислизнув з Клавиних рук і пострибав під паркан у кущі. Кинулась Клава за ним — не догнала. Нахилилась до куща, а там кропива, кусюча така! Всю руку Клаві нажалила. Не може Клава м'яча дістати.",
          "— Дівчатка! — загукала вона. — Та куди ж ви? Давайте в м'яча гратись.",
          "А дівчатка й кажуть:",
          "— Сама тепер грайся!"
        ],
        "audio": {
          "size": 1158336,
          "duration": 96000
        },
        "image_count": 1
      }
    ],
    "crew": {
      "authors": [
        60
      ],
      "readers": [
        4
      ]
    }
  },
  {
    "id": 193,
    "name": "Єті - снігова людина",
    "create_date": 1600517028010,
    "tags": [
      "author",
      "text",
      "poem"
    ],
    "content": [
      {
        "text": [
          "Кажуть,  ніби  на  планеті,",
          "Досі  проживає  Єті.",
          "Єті  –  снігова  людина,",
          "І  у  нього  є  дружина,",
          "Тож  повинні  бути  діти,",
          "Хочу  дуже  їх  зустріти!",
          "Аж  цікаво,  їхня  мама,",
          "Теж  веде  себе  так  само:",
          "То  не  бігай,  не  скачи, ",
          "Не  збиткуй  і  не  кричи!",
          "То  тобі  вже  треба  спати,",
          "То  потрібно  вже  вставати,",
          "Помий  руки,  глянь  на  себе,",
          "Вже  тобі  умитись  треба…",
          "Але  ж  де  їх,  як  зустріти?",
          "Тож  приходиться  терпіти.",
          "Но  чомусь  мені  здається.",
          "Що  усе  що  заманеться,",
          "Може  Єті  витворяти",
          "І  його  не  сварить  мати!"
        ],
        "image_count": 1
      }
    ],
    "crew": {
      "authors": [
        59
      ]
    }
  },
  {
    "id": 192,
    "name": "Петрусь і подарунки",
    "create_date": 1599476781495,
    "tags": [
      "audio",
      "author",
      "text"
    ],
    "content": [
      {
        "text": [
          "Бабуся приїздила до Петруся часто. І завжди привозила іграшки,",
          "цукерки, черешні або великі апельсини. Тільки-но бабуся ступала на поріг, як",
          "Петрусь біг до неї і запитував:",
          "— Що ти мені привезла?",
          "Бабуся виймала подарунки, і Петрусь цілував її.",
          "Одного разу хлопчик, як завжди, побіг назустріч бабусі, але",
          "подарунків у неї не було... Бабуся дуже поспішала до свого внука і нічого не",
          "встигла купити. А Петрусь набурмосився, відвернувся і не став цілувати",
          "бабусю.",
          "Наступного разу бабуся привезла гостинець. Петрусь зрадів, кинувся",
          "її цілувати, та бабуся зупинила внука:",
          "— Не треба, Петрусю, — сказала вона. — За подарунки кажуть",
          "спасибі, а кого люблять, того цілують і без подарунків.",
          "І Петрусеві стало дуже соромно."
        ],
        "audio": {
          "size": 922176,
          "duration": 76000
        },
        "image_count": 1
      }
    ],
    "crew": {
      "authors": [
        58
      ],
      "readers": [
        4
      ]
    }
  },
  {
    "id": 191,
    "name": "Рукавичка",
    "create_date": 1598600008214,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "По ялинку внучка з дідом",
          "йшли по лісі навмання.",
          "А за ними бігло слідом",
          "довговухе цуценя.",
          " ",
          "Задивилась, мабуть, внучка",
          "на ялинку, на сосну",
          "і зронила якось з ручки",
          "рукавичку хутряну.",
          " ",
          "Рукавичка",
          "невеличка",
          "на снігу собі лежить.",
          "Раптом мишка",
          "тишком-нишком",
          "з нірки вилізла й біжить.",
          " ",
          "— Ну й хатинка!",
          "Ну й дивинка!",
          "Відгукнися — хто тут є?",
          "Тільки голосу з хатинки",
          "щось ніхто не подає.",
          " ",
          "Влізла мишка в рукавичку",
          "і сама в ній стала жить.",
          "Раптом зайчик-",
          "побігайчик",
          "з-під ялиночки біжить.",
          " ",
          "— Ну й хатинка!",
          "Ну \"І дивинка!",
          "Відгукнися — хто тут є? —",
          "Чує зайчик: із хатинки",
          "хтось там голос подає:",
          " ",
          "Є тут мишка-гострозубка.",
          "Ну, а ти хто?",
          "Що за гість?",
          "— А я зайчик-",
          "побігайчик",
          "довгі вуха, куций хвіст!",
          " ",
          "Вліз і зайчик в рукавичку,",
          "стали вдвох у хатці жить.",
          "Раптом білка —",
          "стриб із гілки!",
          "Та по стежечці біжить.",
          " ",
          "— Ну й хатинка!",
          "Ну й дивинка!",
          "Відгукнися —хто тут є? —",
          "Чує білочка: з хатинки",
          "хтось там голос подає:",
          " ",
          "— Є тут мишка-гострозубка,",
          "є тут зайчик — куций хвіст!",
          "— А я білка — тепла шубка,",
          "невеличка я на зріст!",
          " ",
          "Влізла й білка в рукавичку,",
          "стали втрьох у хатці жить,",
          "Глядь, поглядь, аж ось лисичка",
          "попід соснами біжить.",
          " ",
          "— Ну й хатинка!",
          "Ну й дивинка!",
          "Відгукнися — хто тут є? —",
          "Чує лиска: із хатинки",
          "хтось там голос подає:",
          " ",
          "— Є тут мишка-гострозубка,",
          "є тут зайчик — куций хвіст,",
          "є тут білка — тепла шубка.",
          "Ну, а ти хто?",
          "Що за гість?",
          " ",
          "—Хто ж не зна мене, лисичку,",
          "і вигадливу, й метку? —",
          "Влізла й лиска в рукавичку,",
          "примостилась у кутку.",
          " ",
          "Ще й кабан прибіг ікластий,",
          "і куниця, й їжачок.",
          "Тут і голці ніде впасти!",
          "Скільки сміху й балачок!",
          " ",
          "Рукавичка",
          "невеличка",
          "на снігу собі лежить.",
          "А з барлогу",
          "на дорогу",
          "вийшов заспаний ведмідь",
          " ",
          "— Що за зборище зібралось?",
          "Що за хата?",
          "Хто тут є?",
          "Хто здіймає сміх та галас,",
          "зовсім спати не дає?",
          " ",
          "— Є тут мишка-гострозубка,",
          "є тут зайчик — куций хвіст,",
          "є тут білка — тепла шубка,",
          "що малесенька на зріст.",
          " ",
          "Ще й лисиця є, сестриця,",
          "і вигадлива, й метка,",
          "є кабан, їжак, куниця.",
          "Ну, а хто це нас ляка?",
          " ",
          "— Я ведмідь, я хочу спати,",
          "сміху-жартів не люблю!",
          "Сяду я на вашу хату,",
          "всіх вас разом роздавлю!",
          " ",
          "Злий ведмідь гарчить, лютує,",
          "ломить всі кущі підряд.",
          "Що робити? Хто врятує",
          "переляканих звірят?!",
          " ",
          "А тим часом дід та внучка",
          "вже ялинку принесли.",
          "Так у внучки змерзла ручка,",
          "що аж зашпори зайшли.",
          " ",
          "— Рукавичка де ж поділась?",
          "Загубила!.. Ай-ай-ай!",
          "Побіжи, мій песик милий,",
          "рукавичку відшукай!",
          " ",
          "Песик дівчинку послухав,",
          "хвіст— угору, в землю — ніс,",
          "І примчався скільки духу",
          "на те саме місце в ліс.",
          " ",
          "Рукавичка, як живая,",
          "ходить ходором, тремтить.",
          "А до неї підступає",
          "розлютований ведмідь.",
          " ",
          "Як загавкав пес на нього",
          "аж ведмідь оторопів,",
          "зразу втік і до барлога",
          "причвалав і захропів.",
          " ",
          "Тут звірята всі зраділи,",
          "стали песика хвалить,",
          "що прогнав ведмедя сміло,",
          "не злякався ні на мить.",
          " ",
          "Каже песик: — Дуже прошу",
          "інше мешкання знайти.",
          "Треба дівчинці хорошій",
          "рукавичку віднести.",
          " ",
          "— А хіба ж це рукавичка?! —",
          "загукали всі. — Невже?!",
          "В нас нема такої звички",
          "забирать собі чуже!",
          " ",
          "Всі ми підемо з тобою",
          "рукавичку повернуть! —",
          "І веселою юрбою",
          "звірі вирушили в путь.",
          " ",
          "До дівчатка за хвилинку",
          "рукавичку віднесли,",
          "І всі разом круг ялинки",
          "танцювати почали."
        ],
        "audio": {
          "size": 2882371,
          "duration": 239000
        },
        "image_count": 1
      }
    ],
    "crew": {
      "authors": [
        25
      ],
      "readers": [
        46
      ]
    }
  },
  {
    "id": 190,
    "name": "День незалежності 🇺🇦",
    "create_date": 1598274600146,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Хоч маленький я у неньки,",
          "Але добре знаю,",
          "Що такеє Батьківщина,",
          "Земля в ріднім краю.",
          " ",
          "Де на полі колоситься",
          "Золота пшениця,",
          "А на небі у блакиті",
          "Летить вільно птиця.",
          " ",
          "Край люблю свій усім серцем,",
          "Бо тут народився.",
          "Тут зробив я перші кроки,",
          "Росою умився.",
          " ",
          "І нехай далеко лине",
          "Пісня солов‘їна.",
          "День народження святкує",
          "Наша УКРАЇНА!🇺🇦"
        ],
        "audio": {
          "size": 597597,
          "duration": 37000
        },
        "image_count": 1
      }
    ],
    "crew": {
      "authors": [
        11
      ],
      "readers": [
        52
      ],
      "graphics": [
        64
      ]
    }
  },
  {
    "id": 189,
    "name": "Пан і Іван у дорозі",
    "create_date": 1598192457962,
    "tags": [
      "author",
      "text",
      "poem"
    ],
    "content": [
      {
        "text": [
          "Ізійшлися пан з Іваном,",
          "По світі мандрують…",
          "Разом їдять, розмовляють.",
          "Разом і ночують…",
          " ",
          "На кождому через плечі",
          "Висить по торбині…",
          "Лиш пан таки у чемерці,",
          "Іван — у свитині…",
          " ",
          "Ідуть вони дорогою,",
          "Стали ночувати,",
          "Аж пан собі задумує",
          "Хлопа ошукати…",
          " ",
          "Та й говорить до Івана:",
          "“Знаєш, що, Іване?",
          "Годилося б попоїсти!..”",
          "“То що ж? Їжмо, пане!..”",
          " ",
          "“Але знаєш, що, Іване?",
          "Починаймо з твої!",
          "Як твоя буде порожня,",
          "То тогді до мої!”",
          " ",
          "“Добре, пане!” — Іван каже,",
          "Зняв свою торбину,",
          "На травиці зеленії",
          "Постелив свитину…",
          " ",
          "Попоїли таки добре;",
          "Комара здушили…",
          "Рано встали, до снідання",
          "Торбину кінчили.",
          " ",
          "Прийшов вечір. Знов у полі",
          "Стали ночувати.",
          "Вже панові оце б торбу",
          "Треба починати.",
          " ",
          "Але пан собі ні слова…",
          "На землі лягає,",
          "Кладе торбу під голови,",
          "Хлопа замовляє:",
          " ",
          "“Що би ти робив, Іване,—",
          "Пан зачав питати,—",
          "Якби тобі довелося",
          "Таке поле мати?..”",
          " ",
          "“А що ж, пане, я орав би,",
          "Хлібом засівав би",
          "Та ходив [би] до Адесу,",
          "Сіль і гроші мав би…”",
          " ",
          "“А що я — не так зробив би, —",
          "Пан почав казати.—",
          "Я б казав би на сім полі",
          "Місто збудувати…",
          " ",
          "Там би в мене стояв палац,",
          "Там підряд крамниці,",
          "Там перекупки з булками,",
          "А тут дві різниці…",
          " ",
          "Отогді приходь, Іване,",
          "В мене балувати!..”",
          "“Ет, спасибі, — Іван каже, —",
          "Лучче будем спати!..”",
          " ",
          "Незабаром коло пана",
          "Став Іван хропіти,",
          "Незабаром коло него",
          "Став і пан сопіти…",
          " ",
          "Тілько що пан заснув добре,",
          "Іван підійнявся",
          "Та до панської торбини",
          "Як сам присотався…",
          " ",
          "То і курку, і печеню,",
          "І кавалок кишки —",
          "Все, що було у торбині,",
          "Стеребив до кришки.",
          " ",
          "Пробудився пан раненько.",
          "Пропаща година!",
          "Хоче їсти, сіромаха,",
          "Та пуста торбина…",
          " ",
          "Розбуджує він Івана",
          "Та й його питає.",
          "А Іван стиснув плечима",
          "Та й одповідає:",
          " ",
          "“А що ж, пане, таж ви вчера",
          "Місто будували:",
          "Тут стояло дві різниці,",
          "Там булки стояли!..",
          " ",
          "А по місті, звісне діло,",
          "Собаки ходили!..",
          "То вони ж то вашу торбу,",
          "Певне, стеребили?”",
          " ",
          "Посвистав пан по торбині,",
          "Нічого діяти!..",
          "“Вставай, — каже, — вже, Іване!",
          "Підем мандрувати…”",
          " ",
          "Пішли вони, ідуть степом,",
          "Тяженько зморились…",
          "Аж насилу перед вечір",
          "До села прибились.",
          " ",
          "Ідуть вони в коловорот,",
          "Аж блукає гуска…",
          "Іван гуску — та в торбину —",
          "Є вже і закуска!..",
          "Бракувало тілько хати",
          "Переночувати…",
          "Але вони завернули",
          "До пустої хати…",
          " ",
          "Прийшли собі, відпочили,",
          "Гуску спорядили…",
          "Спорядили, як годиться,",
          "У піч посадили…",
          " ",
          "Аж пан знову замишляє",
          "Хлопа ошукати…",
          "Та й говорить: “Що ж, Іване!",
          "Ми лягаймо спати!",
          " ",
          "Та кому із нас присниться",
          "Кращая закуска,",
          "То вже ціла тому взавтра",
          "Достанеться гуска!…”",
          " ",
          "“Та як спати, то і спати",
          "Нічого діяти!”",
          "Постелив Іван свитину",
          "Та й лягає спати…",
          " ",
          "Серед-ночі захропів пан,",
          "Іван пробудився,",
          "Із’їв собі цілу гуску",
          "Та й знов положився.",
          " ",
          "Рано будить пан Івана",
          "Та давай казати,",
          "Як то бог його до себе",
          "Просив балувати,",
          " ",
          "Та якії там потрави",
          "Йому подавали,",
          "Та як його всі святії",
          "Їсти припрошали…",
          " ",
          "“Ані слова! — Іван каже.—",
          "Ваша правда, пане!",
          "Я сам бачив, як ви їли",
          "Якісь марципани…",
          " ",
          "Та дивлюсь, що не голодні,",
          "Маєте закуску,",
          "Та й сів собі коло печі",
          "Та й стеребив гуску!..”",
          " ",
          "“Чи ж то правда? — пан питає,",
          "Всю із’їв, Іване?”",
          "“Та аби я так здоров був,",
          "Як всю із’їв, пане!..”",
          " ",
          "Димом здимів пан голодний,",
          "А Іван озвався:",
          "Хтів когось пан ошукати",
          "Та й сам ошукався!..”"
        ],
        "image_count": 1
      }
    ],
    "crew": {
      "authors": [
        37
      ]
    }
  },
  {
    "id": 188,
    "name": "Дивовижна історія про принца та принцесу",
    "create_date": 1597234114542,
    "tags": [
      "audio",
      "author",
      "text"
    ],
    "content": [
      {
        "text": [
          "Цю історію мені розповідали захоплено та шанобливо. Я не знаю де вона народилася і скільки віків вона ходить поміж нами білим світом, але все, до найменшої дрібнички я запам’ятав. Тож сідайте і слухайте уважно цю дивовижну історію.",
          "В одному маленькому королівстві жив король. У нього був син, якого король дуже любив. Він замовляв для принца кращих вчителів з усього світу. Тому принц добре знав латинську мову, філософію, історію, літературу та математику. Він навіть навчився писати закони, але несподівано для всіх відмовився від цієї благородної справи.",
          "- В нашій країні є король, який займається державними справами, - сказав принц, - тому я не можу заважати йому - складати закони обов’язок короля. Дізнавшись про такі мудрі роздуми сімнадцяти річного принца розчулений король запросив до себе одного відомого заморського генерала, для того, щоб принц отримав ще й військову освіту. Цілий рік сивий генерал озброєний картами, книжками та шаблею розповідав принцу про битви, які з величезним гуркотом проносилися у різні часи і за далекими морями, і зовсім поряд з їхнім королівством. Треба сказати, що той генерал знав ще дуже багато військових хитрощів та таємниць, про які теж розповідав принцу, але робив він це так, щоб їх ніхто не підслуховував. На щастя війни в той час не було і військова справа принцу поки що не знадобилася. Але генерал не міг спокійно прожити без своєї військової роботи і тому, з дозволу короля, почав муштрувати солдат. Він роздав їм шаблі та мушкети, а самим маленьким солдатам видав пузаті барабани та величезні мідні труби. Після цього тихе життя у палаці закінчилося. Навіть малесенькі, веселі пташки, які завжди ховалися від кінського тупоту за невеличкими зеленими листочками дерев були змушені переселитися з розкішного королівського саду у напівтемний, непролазний сусідній ліс. Вони бідні не розуміли, що солдати без барабанної музики не зможуть ходити в ногу, а це для військових у ті часи було дуже важливо. Король зітхав, але казав:",
          "- Хто не бажає слухати барабанні марші своїх солдат, той може почути литаври чужинців. А байдужість та неповага до своїх солдат у нерозумних людей завжди закінчується поневоленням або вбивствами цих нерозумних людей, солдатами завойовника, розграбуваннями та спустошеннями, як великих міст, так і будинків, комор, житниць та іншого добра громадян, нахабними чужинцями.",
          "Принц теж зітхав, але що поробиш без гучних барабанів та марширування солдат військові навчання були зовсім неможливі. Одного дня принц поїхав у ліс на полювання. Він переслідував косулю і заблукав. Блукаючи незнайомим лісом він заїхав у сусіднє королівство. Виїхавши з лісу принц побачив озеро округлої форми, в якому плавали білі лебеді. Зачарований красою він під’їхав до озера, сплигнув з коня і підійшов до води. Лебеді також підпливли ближче до принца і розглядали його своїми маленькими чорними очима бусинками. І хоч вони перший раз у житті бачили принца, вони його зовсім не злякалися. В цей час до озера під’їхав екіпаж з якого вийшла вродлива дівчина. Вона була вдягнена у звичайний одяг, який носили молоді дівчата в тому королівстві. В руках вона тримала гарно оздоблений кошик, з якого виглядала велика, біла хлібина. Принц ввічливо вклонився красуні, вона теж привіталася з ним. Принц хотів допомогти їй нести кошик, але дівчина вибачилася і сказала:",
          "- Вибачте, на жаль я не можу дозволити вам нести цей кошик, тільки я можу носити його та годувати цим хлібом білих лебедів. Тому що ці лебеді незвичайні, це зачаровані чаклуном наші король та королева з усіма міністрами та першими дамами королівства. І вона почала ламати хліб та годувати білих лебедів.",
          "- Як таке нечуване лихо могло статися у вашому королівстві? - схвильовано запитав її принц, - хто посмів перетворити короля з королевою і всіх міністрів та перших дам на білих лебедів?",
          "- На жаль наш король дуже довіряв одному мерзотнику, - відповіла дівчина, - який і погубив його. Він так правдиво обіцяв, він так майстерно вигадував та розставляв для короля підступні пастки, що тепер цей шарлатан живе у королівському палаці, а бідний король живе на озері. Зараз цей мерзотник вимагає, щоб всі слуги називали його ваша величність, але королівської величі та честі у нього не було і не буде ніколи.",
          "- Чому ще й досі всіх лиходіїв не закували в кайдани та не кинули за грати? Чому їх не знищила небесна блискавка, чому покарання для шарлатанів та брехунів забарилося і застрягло в болоті часу? Адже безкарність породжує нових лиходіїв. Можливо ти, добра дівчино, знаєш, як можна допомогти твоєму королю та королеві, я зовсім випадково потрапив до вашого королівства, але я готовий допомогти вашому ошуканому королю всім, чим тільки зможу. Дівчина сплеснула в долоні і вигукнула:",
          "- Невже небо почуло наші молитви і до нас приїхав наш визволитель принц Мал!",
          "Принц здивувався і запитав у дівчини звідки вона знає його ім’я, та звідки вона знає, що саме принц Мал зможе звільнити від чар їхнє королівство?",
          "- Зовсім поряд зі мною живе та ховається від лиходія молода принцеса, - відповіла йому дівчина, - їй нещодавно приснився дивний, пророчий сон. Уві сні принц Мал врятував наше королівство, він прискакав на білому коні до Кам’яної гори. Там, у скелі за хащами плюща заховані від людських очей металеві двері. Руків’я його шаблі закінчується ключем, тільки руків’я його шаблі може відкрити ті, заховані від людей металеві двері. Принц відкриє двері, зайде у печеру і на старовинному столі знайде книжку Маленького чаклуна з трьома золотим пряжками. Він візьме ту чарівну книжку, а потім розшукає принцесу, тому що тільки вона зможе читати чарівні записи у книжці Маленького чаклуна.",
          "Принц поглянув на руків’я своєї шаблі і дійсно, цей дивовижно загнутий срібний гачок, яким закінчувалося руків’я його шаблі зараз нагадував ключ, тож йому терміново треба було їхати до Кам’яної гори та розшукати металеві двері.",
          "- Скажи мені, добра дівчино, а де знаходиться Кам’яна гора та чи довго до неї їхати? І ще скажи мені, добра дівчино, де я можу розшукати молоду принцесу? - звернувся він до неї.",
          "Дізнавшись про те, що принц не зважаючи ні на що хоче допомогти королю та принцесі, дівчина відповіла йому:",
          "- До Кам’яної гори я вас проведу, а розшукувати молоду принцесу вам зовсім не треба, вона стоїть перед вами, але це моя таємниця і ви нікому в цілому світі про це не можете розповідати.",
          "Принц шанобливо вклонився принцесі і тим самим погодився берегти її таємницю, як своє життя. Потім він взяв її за білу руку і провів до екіпажу. Він допоміг їй сісти в екіпаж, а свого коня принц прив’язав за довгий повід до екіпажа і вони разом поїхали до Кам’яної гори. Під час подорожі принцеса розповідала принцу про своє нелегке життя. Вона змушена їздити в звичайному екіпажі тому, що її розшукують шпики чаклуна і вона вже не знає де їй сьогодні можна буде безпечно зупинитися для того, щоб перепочити, або переночувати. Мої друзі кажуть, що чаклун хоче одружитися на мені, тільки для того, щоб стати королем. А як я можу стати дружиною того, хто перетворив у лебедів мого короля та королеву?! Краще я вип’ю отруту, яку ношу з собою, адже потім, ставши королем, він мене теж перетворить на білу лебідку і вона сумно зітхнула і замовкла. Почувши таку жахливу розповідь від принцеси Мал почав заспокоювати її, він обіцяв і вдень, і вночі захищати її від чаклуна та від всіх шпиків на світі, він навіть просив переїхати принцесу в його палац і обіцяв, що там їй буде безпечно та затишно. Принцеса подякувала Мала за все що він робить для неї і відповіла йому:",
          "- Я з великим задоволенням погостювала б у вас мій хоробрий принц, але мені треба ходити до озера та годувати лебедів. Вона зітхнула і в її очах величними діамантами засяяли дві маленькі сльозинки.",
          "- Не плачте, принцесо, не плачте, - заспокоював її принц, - я буду поряд з вами доки ми не переможемо злого чаклуна. Так розмовляючи про потаємне вони доїхали до Кам’яної гори. Біля скелі принц швидко сплигнув з екіпажа і своєю гострою шаблею почав рубати чагарник густого хмелю, доволі швидко він знайшов заховані металеві двері. Коли він вставив руків’я своєї шаблі у замок, металеві двері здригнулися, заскрипіли і самі собою повільно відкрилися. Принц побачив темну печеру, в глибині якої стояв стіл. Він підійшов до столу і побачив книжку Маленького чаклуна. Більше його в печері нічого не зацікавило. Чарівна книжка була з трьома золотим пряжками, а літери в цій книжці були написані живими, кольоровими чорнилами, вони переливалися всіма барвами веселки і наче дихали, змінюючи свою форму та об’єм, крім того вони не стояли на місці, а не поспішаючи, як поважні громадяни, мандрували по своїй сторінці з низу до верху і з одного боку в інший бік. Тому прочитати хоч одне слово в цій книжці було зовсім неможливо. Мал обережно взяв книжку і пішов з нею до виходу з печери.",
          "Поки Мал розшукував та розглядав у печері книжку Маленького чаклуна, екіпаж принцеси помітили два шпики. Вони тихо та непомітно підкралися до екіпажу та накинулися на принцесу і почали зв’язувати її, адже за неї чаклун обіцяв величезну скриню золота.",
          "- Негідники! Відпустіть дівчину! - крикнув принц побачивши в якому становищі опинилася принцеса, він миттю вихопив свою шаблю і кинувся її визволяти. Одному нападнику він з величезною силою вдарив шаблею у плече, коли той вихопив свою шаблю та почав захищатися, а другого вдарив шаблею по спині, коли той переляканий повернувся до нього спиною, думаючи вже про втечу від принца. Поранені шпики попадали на землю, а принц поспішив до блідої, наляканої принцеси та почав розв’язувати її. Потім він зв’язав нападників і прив’язав їх до дерева, щоб вони якомога довше нікому не змогли розповісти ні про принцесу, ні про те, що у принцеси з’явився хоробрий захисник. Принцеса взяла книжку Маленького чаклуна та доторкнулася до золотих пряжок своїми долонями і всі літери слухняно почали повертатися до своїх слів, а слова поспішили на своє місце в рядках цієї дивовижної книжки.",
          "- Ми повинні якомога швидше повернутися до озера, - тихо щоб її не почули зв’язані шпики сказала принцеса, - книжка Маленького чаклуна допоможе мені зняти чари з короля та королеви. Принц погодився з нею, він розвернув екіпаж принцеси, сам швидко сів поряд з нею і вони поїхали назад до озера.",
          "На березі озера декілька рибалок лаштували рибальську сітку, вони хотіли за допомогою цієї сітки переловити всіх лебедів. Наказ переловити білих лебедів сьогодні підписав чаклун, а рибалкам цей наказ оголосив капітан охорони чаклуна.",
          "- Покладіть свою сітку на землю, - наказав їм принц. А тепер сідайте біля неї і нічому не дивуйтеся. Сидіть тихо, та не думайте кричати, або заважати мені, бо з вами почне розмовляти моя шабля! Поки принц наказував рибалкам принцеса в екіпажі читала книжку Маленького чаклуна. Ні вона, ні принц не помітили, що всі лебеді вийшли з води і тихо підійшли до екіпажу. Коли принцеса знайшла потрібну сторінку з чарівними словами, які допоможуть їй зняти закляття, вона побачила біля себе всіх лебедів, вони відкривали свої довгі дзьоби, ніби намагаючись щось сказати принцесі, але не могли сказати ні слова.",
          "- Добре що ви прийшли до мене, - лагідно сказала вона їм, - принц Мал взяв у печері Кам’яної гори книжку Маленького чаклуна та врятував мене від шпиків чаклуна, які мене зв’язали та хотіли відвезти до нього. З допомогою цієї книжки я зніму з вас закляття. Я підійду до вас і ви всі будете класти свою голову на відкриту сторінку книжки. Для того щоб ви не осліпнули я закриватиму своєю долонею ваші очі і після цього три рази тихо промовлятиму чарівні слова, і ви знову станете людьми, тож будь ласка підходьте до мене по черзі. Першим сміливо підійшов до принцеси король лебідь, він не вагаючись поклав свою білу голову на сторінку чарівної книжки, принцеса закрила йому долонею очі і почала тихо промовляти чарівні слова. Коли вона повторила чарівні слова третій раз лебідь змахнув своїми великими крилами і знову став королем. Потім до неї підійшла королева лебідь і вона теж після того, як принцеса повторила чарівні слова третій раз змахнула своїми великими крилами і знову стала королевою. Потім до принцеси підходили всі лебеді міністри та лебеді перші дами королівства, вони всі клали свою голову на відкриту сторінку чарівної книжки, принцеса закривала своєю долонею їм очі і промовляла чарівні слова, і вони змахнувши своїми великими крилами знову ставали міністрами та першими дамами королівства. Коли остання лебідка стала дамою, всі рибалки, які вже давно впізнали свого старого доброго короля, підхопилися на ноги і почали кричати:",
          "- Слава нашому королю! Слава нашому королю!",
          "Розчулений король підійшов до рибалок, він привітався з ними і попросив їх піти в місто та розповісти всім людям про те, що лукавий чаклун перетворив їхнього короля та королеву у білих лебедів. І всіх міністрів він теж перетворив у білих лебедів. І перших дам королівства теж перетворив у білих лебедів. Тільки що принцеса зняла з усіх нас страшне закляття. Ви всі це бачили. І ваш король з королевою зараз повернеться в місто. Нехай люди вийдуть і зустрінуть свого старого короля. А підлого чаклуна треба терміново схопити і зв’язати, щоб він більше нікого з людей не перетворив ні в лебедя, ні в зайця, ні в курку.",
          "Рибалки своїми очима бачили, як білі лебеді ставали людьми. Вони вклонилися королю і швидко побігли в місто виконувати королівський наказ. Король підійшов до принца обійняв його і пообіцяв за свій порятунок виконати всі його побажання. Але принц сказав, що у нього було тільки одне бажання - це бажання врятувати вас, ваша величність, врятувати королеву і врятувати принцесу від чар підступного чаклуна. Зворушений король шанобливо попросив принца провести його в місто і погостювати у нього декілька днів. Принц погодився погостювати у короля і провів його до екіпажу. Він допоміг стомленому королю та королеві сісти в екіпаж тому що королівські ноги не бажали згинатися після холодної водяної купелі. Принцеса теж сіла в екіпаж, а кучером у них побажав стати військовий міністр, він рвався в бій! Він хотів виконати якомога швидше наказ короля - схопити та зв’язати чаклуна. Всі інші міністри і перші дами залишилися біля озера. Король пообіцяв прислати за ними карету. Принц Мал сів на свого коня і вони не поспішаючи поїхали в місто. Біля брами вже вишикувалися солдати. Все місто вийшло зустрічати свого врятованого короля.",
          "- Слава нашому королю! Слава нашому королю! - кричали всі люди. Порівнявшись з шеренгами солдат військовий міністр попросив дозволу у короля зупинити екіпаж і вийти з нього для того, щоб прийняти участь у затриманні та арешті чаклуна. Звичайно, король дозволив військовому міністру зайнятися цією небезпечною військовою операцією. Міністр поволі зійшов на землю і взявши шаблю у одного молодого офіцера голосно скомандував:",
          "- А тепер солдати ми всі повинні виконати наказ короля, треба схопити та зв’язати чаклуна, щоб він більше нікого не перетворив ні в лебедя, ні в зайця, ні в курку. Ідіть за мною. І він з шаблею в руці пішов до королівського палацу. І чаклуна схопили. Він хотів непомітно втекти, для цього чаклун переодягся у жіноче плаття, але цей маскарад йому не допоміг! Одна служниця впізнала його по голосу. Цю особу, на яку вказала служниця, зупинили, з неї зняли перуку і переконавшись, що це не жінка, а переодягнений чаклун швидко зв’язали, а в його рот запхали дамську перуку, якою він маскувався, щоб чаклун більше ніколи не зміг говорити свої страшні закляття та перетворювати людей на птахів, або звірів. Король дізнавшись, що чаклуна схопили та зв’язали наказав негайно закувати його у залізні кайдани та відправити в підземну в’язницю під охороною тридцяти своїх кращих гвардійців. В цей час на площі зібралися всі громадяни міста, вони не хотіли розходитися, вони хотіли побачити свого врятованого короля і король разом з королевою, принцесою та принцем Малом вийшли на балкон. Королю треба було заспокоїти людей, він міг їм нічого не говорити, а тільки привітати громадян жестами руки, але врятований король вирішив подякувати всім людям за підтримку та допомогу.",
          "- Я дякую кожному з вас за допомогу, яку ви надали мені сьогодні, - сказав король, - чаклуна вже схопили, закували у кайдани і відправили до в’язниці. Страшне закляття знято з усіх нас, але мої міністри за місяць проведений на озері дуже змерзли, вони не можуть ходити. Тому всі вони йдуть у відставку і будуть лікуватися. Ми з королевою теж не можемо працювати на повну силу тому я доручаю принцесі керувати королівством. Також я хочу подякувати принца Мала за свій порятунок і порятунок всього королівства від лихого чаклуна. Своїм наказом я надаю йому звання генерала нашого королівства і прошу його в такий складний час допомогти принцесі обрати та призначити нових міністрів. Генерал Мал хоробрий, порядний та розумний, він захищав нас та наше королівство ризикуючи собою. З таким генералом ми всі будемо у безпеці.",
          "- Слава генералу Малу! Слава генералу Малу! - радісно кричали громадяни і їхні вигуки покотилися міською площею, і відбившись від високих мурів луною знову повернулися до них.",
          "- На честь свята для вас сьогодні вечором буде феєрверк, - наостанок сказав король і в небо полетіли тисячі шапок, а люди довго-довго скандували:",
          "- Слава королю! Слава королю! Слава королю!",
          "Тим часом королівський кравець, за наказом короля, шив принцу новий генеральський мундир. Адже вечором король давав бал і кравець ніяким чином не міг затримати початок цього балу. Кравцю видали все - золоті монети за роботу, білу та золоту матерії, золоті ґудзики та золоті пагони, золоті нитки та золоті голки і тільки часу на пошиття мундиру дали обмаль. Але кравець не підвів свого короля - принц отримав новий мундир, новий золотий пояс для шаблі та нові високі чорні чоботи. Одягнувши генеральський мундир та повісивши на пояс подаровану королем шаблю принц поспішив на прийом до короля. Він швидко увійшов у королівські покої і застиг від побаченого - перед ним стояла принцеса, вдягнена вона була у пишну білу сукню, а на голові у неї виблискувала маленька корона. Кольором ранкового сонця в короні сяяли червоні рубіни, діаманти сяяли чистим промінням слави, а очі у принцеси сяяли від щастя блакиттю чарівних сапфірів. Її краса осліплювала людей. Принц зразу закохався у принцесу, а принцеса ще уві сні покохала свого хороброго принца. Тому весілля не довелося довго чекати. З того часу ці два королівства об’єдналися в одне велике та могутнє королівство в якому правив молодий генерал, який незабаром став королем, а його королевою стала чарівна принцеса."
        ],
        "audio": {
          "size": 10031472,
          "duration": 1253000
        },
        "image_count": 1
      }
    ],
    "crew": {
      "authors": [
        55
      ],
      "readers": [
        55
      ]
    }
  },
  {
    "id": 187,
    "name": "Два півники",
    "create_date": 1597234114542,
    "tags": [
      "audio",
      "author",
      "text"
    ],
    "content": [
      {
        "text": [
          "Як тільки нічне, чорне небо на далекому сході ледь помітно починало сіріти, так зразу двоє сусідських півнів починали голосно кукурікати. Вони поперемінно кукурікали поки не прокидалося сонце і не показувало свої золотаві кучері над зеленим, сонним лісом. Розбудивши сонце півні починали гоноровито хвалитися один перед одним:",
          "- Це я сьогодні розбудив сонце! - казав білому півню Петрику коричневий півень Вовчик.",
          "- Ні, ти сьогодні співав не так голосно, як я! Це я розбудив сонце! - задиркувато відповідав півню Вовчику білий півень Петрик.",
          "Почувши такий нахабний обман коричневий півень став навшпиньки, розправив свої великі крила і потужно змахнув ними декілька разів, наче намагався злетіти на високий паркан, потім він нахилив свою голову і безстрашно почав наступати на білого півня. Петрик теж нахилив свою голову і змахнувши крилами став напроти суперника. Декілька секунд вони грізно поглядали один на одного то опускаючи, то підіймаючи свої голови. Потім вони одночасно кинулися в атаку клюючи супротивника гострими дзьобами, б’ючи крилами та шматуючи лапами та загнутими шпорами. Вони зчинили у дворі такий галас та підняли таку куряву, катаючись по землі, та літаючи над нею, що все живе миттю заховалося від них по шпаринках та глухих закуточках. А з білої чепурної хатини хутко вибігла до них маленька дівчинка з довгою лозиною, для того щоб швидко втихомирити розбишак. Лозина декілька разів просвистіла у повітрі і войовничі Петрик та Вовчик неохоче розійшлися у протилежні кутки двору. На якийсь час лад та спокій знову повернулися на подвір’я. Дівчинка грізно тупнула ногою, посварила кожного з півнів своїм маленьким пальчиком, тримаючи напоготові над своєю головою довгу лозину. Вона легенько махала лозиною, щоб півні навіть не думали знову починати бійку. Дівчинка ще раз тупнула своєю маленькою ніжкою і сердито сказала їм:",
          "- Я вже не знаю як мені вас сварити! Якщо ви й надалі будете битися, то моя мама зварить з вас суп! - грізно сказала дівчинка. Після цього вона повернулася і з високо піднятою головою пішла до хатини. Але півні замахали крилами, голосно закукурікали, показуючи всім своїм виглядом, що свої справи вони й надалі будуть вирішувати так, як і вирішували їх завжди, і якимось супом залякати півнів неможливо! Дівчинка зайшла в хатину і розповіла своїй матусі про забіякуватих півнів.",
          "- Вовчик та Петрик такі бешкетники, цілими днями б’ються і б’ються, що нам з ними робити? - сумно запитала вона свою маму.",
          "- Всі півні бешкетники, - відповіла їй мама, - нічого не поробиш, звикай, такий у них бойовий характер.",
          "Тим часом рудий пес Бровко виліз із буди і почав суворо гарчати та гавкати на півнів, він їх сварив на свій собачий лад і тому Вовчик та Петрик швидко заспокоїлися. Сірий кіт Мурчик видерся на дерев’яний паркан для того щоб краще бачити весь двір і все, що діється у дворі. Він нікого, ніколи не сварив і сьогодні теж не збирався нікого сварити, але зі сторони здавалося, що кіт хоче дивитися на всіх зверху вниз. Мурчик зручно вмостився на паркані і почав вмиватися. А з садочка до них прибіг захеканий їжачок, він був дуже розумним і добрим. Їжачок чмихнув і забувши від хвилювання привітатися сказав всім:",
          "- Песику, котику, що ж це робиться на білому світі? З наших півників можуть зварити суп! Треба нам обов’язково написати лист в організацію Захисту тварин, щоб наших красенів півників ніхто не зачіпав. Здивований Бровко перестав гарчати і відповів їжачку:",
          "- Їжачок! Нічого я писати не буду, коли я когось покусаю, захищаючи двір, хатину або садочок мене також сварять і господар, і господиня, тож нехай півні самі про себе подбають.",
          "Мурчик перестав вмиватися і солодко облизнувши свої довгі вуса сказав всім, помахуючи хвостиком:",
          "- Я теж нічого писати не буду, мур, тому що я не взяв свої окуляри, а без окулярів, мур, я літер зовсім не бачу і постійно плутаю літеру “е” з літерою “в”. Крім того, коли я плутаюся під ногами, мені чомусь, мур, завжди дістається від господаря.",
          "А вперті Вовчик та Петрик відповіли їжачку так:",
          "- Ми билися, б’ємося і будемо битися, і ніякі покарання нас не залякають!",
          "Їжачок знову голосно чмихнув, підняв високо свою голову і знервовано сказав:",
          "- Це неподобство! Ви всі живете в одному дворі і не бажаєте захищати один одного! Ви поводитеся так, як поводяться дикуни! Хоча ні - навіть дикуни дружньо захищають один одного, ви гірші за дикунів!",
          "Раптом з верхівки горіха злетіла чорна ворона і нахабно вмостившись на паркані, зовсім недалеко від кота, голосно каркнула декілька разів, напевно для того, щоб на неї всі присутні звернули увагу.",
          "- Я думаю, що з цих великих та молодих півників буде дуже смачний суп! Подивіться, адже півні не проти, щоб з них зварили суп! То для чого нам відкладати смачний обід на завтра? Можливо мені хоч якась смачна кісточка дістанеться! - хрипло сказала вона.",
          "Від цих слів Бровко чомусь розлютився не на жарт. Треба сказати, що ворони йому ніколи не подобалися, а ця нахабна ворона взагалі зухвало наполягала зварити суп із живих півників! Але пес розумів, що він ворону, яка сиділа на високому паркані ніяк не дістане, тому крикнув котику:",
          "- Мурчику, а ну дай цій вороні у щелепу, щоб вона на землю скотилася, а я їй вже так всиплю, щоб вона й дорогу до нашого двору забула! Кіт миттю плигнув на ворону, вхопив її за крило і вони клубком покотилися на землю, прямо до собаки у пащу. Бровко клацнув своїми величезними зубами та так голосно, та так страшно, що у найближчому ставку вся риба і велика, і маленька злякалася, і заховалася на самісіньке дно. Але пес вхопив ворону за довгий хвіст і в нього у пащі залишилося тільки чорне вороняче пір’я. Перелякана ворона ледве втекла. Її ще довго трясло та підкидало від згадки про здоровенну собачу пащу, яка ледве її не проковтнула.",
          "- Ось бачите, як ви разом лукаву ворону без хвоста залишили, - весело сказав всім розумний їжачок, - він зібрав всі розсипані біля Бровка пір’їнки, розділив їх навпіл і подарував Вовчику та Петрику. Півники були у захваті від такого подарунку. Вони швиденько причепурилися, встромивши чорне пір’я собі на спину. Саме в цей час на подвір’я вийшла дівчинка зі своєю мамою. Вони хотіли подивитися чому так голосно каркала біля їхньої хатинки нахабна ворона. Побачивши гордовитих та причепурених чорним пір’ям півників господиня сказала донечці:",
          "- Подивися моя люба, наші півники прогнали ворону і ще видерли у неї з хвоста все пір’я! Таких відважних бійців я годуватиму ще краще ніж годувала раніше і вона насипала їм повну миску смачної пшениці. Вовчик та Петрик цього дня були такими щасливими! Ні, не від смачної їжі, а від слів своєї господині. Вони цілий день ходили з високо піднятими головами та іноді голосно кукурікали. А Бровко та Мурчик зовсім не образилися через те, що їхню перемогу над вороною їжачок разом з чорним пір’ям передав півникам.",
          "- А що? Нехай отримують шану від господині, аби не билися, - весело казали вони."
        ],
        "audio": {
          "size": 4371948,
          "duration": 546000
        },
        "image_count": 1
      }
    ],
    "crew": {
      "authors": [
        55
      ],
      "readers": [
        55
      ]
    }
  },
  {
    "id": 186,
    "name": "Сім братиків",
    "create_date": 1597165720495,
    "tags": [
      "author",
      "text"
    ],
    "content": [
      {
        "text": [
          "В невеликому місті ходили різноманітні чутки про сімох братиків.",
          "– Нічого не роблять, поля не мають, корів не доглядають, - казали одні люди.",
          "– Маленькі такі, як сірі мишенята. Якби не почула їх гомін, то і не помітила б, - казала пекарка з Сливової вулиці.",
          "– А до школи вони навіть і не ходили, - бурмотів кирпатий хлопчина.",
          "Говорили різне, але на чому усі сходилися, так це на неймовірних історіях, які ці братики інколи розказували. І хоч ніби історії чули усі, проте переказати їх ніхто не міг. ",
          "Сім братиків найчастіше з’являлися серед людей в святкові дні, чи ввечері, коли після важкого дня, ті сідали на лави чи просто на траву біля своїх будинків. В такі хвилини жителям міста завжди хотілося підставити обличчя останнім промінцям Сонця і відчути як нічна прохолода повільно залізає під сорочку. От тоді то, під акомпанемент цвіркунів наші сім братиків починали свої історії.",
          " ",
          "…",
          " ",
          "Як це часто буває, прочув про дивних братиків і король. І кого б він не закликав до себе, ніхто так і не міг розказати чогось путнього про них. Через це короля почала брати то заздрість, то злість, а то і сум. Врешті-решт, нагору виповзла цікавість - і він наказав листоноші закликати братиків до палацу. ",
          "Не просто ж було листоноші знайти наших хлопчаків. Кого в місті не запитає, то всі показують в різні сторони. ",
          "– Біля мосту живуть, кажу я вам ...",
          "– Ні, ви направо поверніть за старою яблунею та і йдіть навпростець ...",
          "– Та не слухай ти їх. Ті братики не тутешні. Приходять до нас у місто лише як сніги сходять, а як починають соняхи розкриватися, то вже їх сліду і немає.",
          "Втомлений та розгублений листоноша зайшов до кнайпи, де його підкликав до себе старенький дідусь. Пожовуючи окрайку черствого хліба, замоченого в чорнім чаї, він промимрив крізь густі вуса:",
          "– Знайдеш їх там, де втомлені люди спочивають після важкого дня. Але не раніше як палюче літнє Сонце закотиться за горизонт.",
          "Листоноша здивувався, але подякував дідові, замовив собі холодної зупки та сів до вікна, щоб краще бачити, що робиться на вулиці. ",
          "Так він і просидів до вечора. Розпрощавшись із прохолодою кнайпи, листоноша вийшов на вулицю. Там вечірня прохолода вже починала свою боротьбу із денною спекою, але хто кого переможе стане відомо лише під покровом ночі. Зробивши один лиш крок, листоноша зупинився, бо почув неподалік дивні звуки. Навіть не вагаючись він подався туди: до маленької площі, де під розлогою вишнею розсілися і малі і старі. Люди мовчали, бо боялися перервати дивну історію, яка плелася зі слів сімох маленьких чоловічків. ",
          "А може то були і не слова… ",
          "Листоноша присів поруч із людьми і заслухався. Історія була дивною: водночас знайомою, а водночас новою. То сумна, то весела, то швидка, то повільна… Вона линула від сімох братиків як струмки, що стікають з гір і збираються в річку. Листоноші здавалося, що він раптом ставав маленьким, і біг за дідусем випасати на полі корів, а в наступну мить історія відводила його до синьо-зеленого моря, яке він бачив лише одного разу.",
          "Заслухавшись, він навіть не помітив, що братики вже давно закінчили свою історію, і вже прощалися із натовпом. Листоноша підскочив з місця і побіг передати цим дивним маленьким сімом чоловічкам послання-запрошення від короля. А ті в свою чергу не вагаючись, сказали:",
          "– Поїхали! У короля певно гарний палац.",
          " ",
          "…",
          " ",
          "Наступного ранку велика королівська карета з сімома братиками проїхала крізь величезні позолочені королівські ворота. Все навколо сяяло золотом, яке приховувало сірі кам’яні стіни та високі мури. ",
          "– В цьому місці дуже мало натхнення, - сказав один із братиків. ",
          "– Наші історії не можуть народитися серед такого каміння, - додав інший.",
          "– А є в короля сади? - запитав третій. ",
          "– Ось там за муром, - промовив листоноша. ",
          "І туди ж направив кучер карету. ",
          "А тим часом король в палаці вже не міг знайти собі місця. То на троні пововтузиться, то крізь вікно визирне, то молока попросить з кухні… Врешті-решт не витримав король такого нахабства - примушувати його - короля! - чекати. Пробігши всі 10 королівских залів та ще 44 сходинки, він спустився до саду. Сердитий та розлючений король готовий був вмить покарати братиків за таке нахабство, але тут він почув їх історію. Вона линула з-за кущів шипшини і розтікалася між кожною травинкою, прослизаючи в королівські вуха. ",
          "– Музика! Як давно я не чув у своєму королівстві музики! - промовив король і, стишивши свою ходу, підійшов до сімох братиків. Усмішка застигла на його обличчі, а в очах стояли сльози радості. ",
          "– Як звуть вас? - запитав король, коли історія врешті затихла.",
          "– Мене звуть До, - промовив найнижчий братик, - а усіх інших ви і так знаєте. Хіба ні?",
          ""
        ],
        "image_count": 1
      }
    ],
    "crew": {
      "authors": [
        51
      ],
      "graphics": [
        51
      ]
    }
  },
  {
    "id": 185,
    "name": "Казки дядечка Римуса. Частина 2",
    "create_date": 1596654280325,
    "tags": [
      "audio",
      "author",
      "text"
    ],
    "content": [
      {
        "text": [
          "Смоляне Опудальце.",
          " ",
          "— Значить, Лис так ніколи й не спіймав Кролика? Так, дядечку Римусе? — запитав Джоель наступного вечора.",
          "— Було й так, друже, що ледь-ледь не впіймав. Пригадуєш, як Братчик Кролик надурив його з кропом?",
          "Ось невдовзі потому пішов Братчик Лис гуляти, набрав смоли і виліпив з неї чоловічка — Смоляне Опудальце.",
          "Узяв він те Опудальце та й посадив край дороги, а сам заховався під кущем. Тільки сховався, зирк — іде Кролик по дорозі, підстрибуючи: стриб-скік, стриб-скік.",
          "Старий Лис лежав тихо. А Кролик, як побачив Опудальце, так здивувався, аж на задні лапки встав. Опудальце сидить собі та й сидить, а Братчик Лис під кущем не ворухнеться.",
          "— Доброго ранку! — привітався Кролик. — Гарна днина сьогодні. Опудальце мовчить, а Лис і далі тихо лежить.",
          "— Що ж це ти мовчиш? — питає Кролик.",
          "Старий Лис тільки оком моргнув, а Опудальце — воно нічого не відповіло.",
          "— Та ти на вуха слабуєш? — запитує Кролик. — Якщо недочуваєш, я можу й дужче кричати.",
          "Опудальце мовчить, а Старий Лис лежить тихенько.",
          "— Ти грубіян, я тебе провчу за це! Так, таки провчу! — розгнівався Кролик.",
          "Лис ледь зі сміху не луснув, а Опудальце — воно нічого не відповіло.",
          "— Коли до тебе говорять, потрібно відповідати, — обурився Кролик. — Негайно скинь капелюха і привітайся, а то я тобі такої прочуханки дам!",
          "Опудальце мовчить, а Братчик Лис — він і далі лежить тихо.",
          "Ось Кролик відскочив назад, замахнувся та як вгамселить Опудальце по голові кулаком!",
          "Кулак прилип, ніяк не відірвеш його: смола міцно тримає.",
          "А Опудальце знай мовчить, і Старий Лис лежить собі тихо.",
          "— Відпусти негайно, а то вдарю! — вигукнув Кролик.",
          "Вдарив Опудальце другою рукою, і ця прилипла.",
          "А Опудальце — анічичирк, і Братчик Лис — він лежить тихенько. — Відпусти, бо я тобі всі кістки потрощу! — так сказав Братчик Кролик.",
          "Але Опудальце — воно нічого не відповіло. Не відпускає та й годі.",
          "Тоді Кролик копнув його ногами, і ноги прилипли.",
          "А Братчик Лис лежить тихо.",
          "Кролик кричить:",
          "— Якщо не відпустиш, я буду штовхатися!",
          "Буцнув Опудалко головою — і голова прилипла. Тоді Лис вистрибнув з-під куща.",
          "— Як ся маєш, Братчику Кролику? — каже Лис. — Чом же ти не вітаєшся зі мною?",
          "Впав Лис на землю та й ну сміятися. Ой і реготав він, так реготав, аж у боці закололо.",
          "— Ну, сьогодні ми вже точно разом пообідаємо, Братчику",
          "Кролику! Нині я й кропу припас, так що ти у мене не викрутишся, — сказав Лис.",
          "...Тут дядечко Римус замовк і заходився виймати з попелу печену картоплю.",
          "— Старий Лис з’їв Братчика Кролика? — поцікавився хлопчик у дядечка Римуса.",
          "— А хто його знає, — відповів дідусь.",
          "— Казка ж закінчилась. Хто каже — Братчик Ведмідь прийшов, його виручив, а хто каже — ні. Чуєш, мама кличе тебе. Біжи, малий."
        ],
        "audio": {
          "size": 1823277,
          "duration": 227000
        },
        "image_count": 1
      }
    ],
    "crew": {
      "authors": [
        49
      ],
      "readers": [
        48
      ],
      "translators": [
        53
      ],
      "graphics": [
        54
      ]
    }
  },
  {
    "id": 184,
    "name": "Казки дядечка Римуса. Частина 1",
    "create_date": 1596654280325,
    "tags": [
      "audio",
      "author",
      "text"
    ],
    "content": [
      {
        "text": [
          "Братчик Лис і Братчик Кролик.",
          " ",
          "Якось увечері мама довго шукала свого синочка. Джоеля не було ні в будиночку, ані на подвір’ї. Вона почула голоси в старій хижі дядечка Римуса, зазирнула в вікно і побачила, що хлопчик сидить біля дідуся.",
          "Джоель притулився до дядечка Римуса, довірливо зазираючи в його зморшкувате лагідне обличчя. І ось що почула матуся.",
          "— Бігав, бігав Братчик Лис за Братчиком Кроликом і усіляко мудрував, аби його впіймати. А Кролик усіляко мудрував, аби Лис його не спіймав.",
          "— Та ну його, — сказав Лис.",
          "І тільки-но промовив ці слова, аж ось він скаче дорогою — гладенький, товстенький і жирненький Кролик!",
          "— Постривай, Братчику Кролику! — радісно вигукнув Лис. — Ніколи мені, Братчику Лисе.",
          "— Мені з тобою потеревенити кортить, Братчику Кролику.",
          "— Гаразд, Братчику Лисе. Тільки ти з того місця кричи, де стоїш, не підходь до мене близько: бліх у мене сьогодні, ой бліх! — так сказав Кролик.",
          "— Я вчора з Братчиком Ведмедем бачився, — почав Лис. — Він мені такої прочуханки дав за те, що ми з тобою чубимось. «Ви, каже, сусіди, повинні жити дружно». Я пообіцяв йому, що домовлюся з тобою.",
          "Тут Кролик пошкріб лапкою за вухом — ніби то на радощах, — встав і каже:",
          "— Чудово, Братчику Лисе. Приходь до мене завтра, пообідаємо разом. Нічого такого у нас вдома немає, але дружинонька з діточками вигадають і знайдуть вже, чим тебе пригостити.",
          "— З задоволенням! — зрадів Лис.",
          "— Ну, то я чекатиму, — сказав Кролик.",
          "Прийшов Братчик Кролик додому сумний-пресумний.",
          "— Що з тобою, чоловіченьку? — питає Матінка Крільчиха.",
          "— Завтра на гостину обіцяв завітати Братчик Лис, — розповідає Кролик. — Треба нам вуха нагострити, щоб не застав зненацька. Наступного дня Братчик Кролик і Матінка Крільчиха прокинулись ранесенько, ні світ ні зоря, й пішли на город; набрали капусти, моркви та спаржі, приготували чудовий обід.",
          "Раптом одне з кроленят, яке саме бавилось у дворі, біжить і гукає: — Ой, мамусю! Ма! Братчик Лис іде!",
          "Тоді Кролик хутенько — дітлахів за вуха і посадив їх за стіл, а сам з Матінкою Крільчихою — біля дверей: чекають на Братчика Лиса. Чекають вони, чекають — не йде Лис. Трохи згодом визирнув Братчик Кролик за двері тихесенько. Дивиться — з-за рогу стирчить кінчик лисячого хвоста. Тоді причинив Кролик двері, сів, лапками вуха обхопив і заспівав:",
          " ",
          "Якщо миску кинути,",
          "Розіб’ється миска.",
          "Якщо близько Лиса хвіст,",
          "Значить, сам він близько.",
          " ",
          "Ось пообідав Братчик Кролик, і Матінка Крільчиха, і всі дітлахи, і ніхто їм не заважав. Згодом приходить Братчик Їжак і каже:",
          "— Братчик Лис просить вибачити: він занедужав і не зміг прийти. Просить, щоб Братчик Кролик завтра прийшов до нього на обід.",
          "Сонечко піднялося зовсім високо, коли Кролик схопився й побіг до домівки Лиса.",
          "Прибігає, чує — стогне хтось. У двері зазирнув і бачить: сидить Лис у кріслі, весь закутаний у байкову ковдру, а вигляд у нього геть кепський. Поглянув Кролик навсібіч — ніде не видно обіду. Миска стоїть на столі, а поряд лежить гострий ножик.",
          "— Це ж що, у тебе курочка на обід, Братчику Лисе? — питає Кролик.",
          "— Так, Братчику Кролику, а яка молоденька та свіженька! — відповідає Лис.",
          "Тут Кролик розгладив вуса та й каже:",
          "— Ти що, Братчику Лисе, без кропу її приготував? Щось мені у горло не лізе курятина без кропу.",
          "Вискочив Кролик за двері та мерщій у кущі, причаївся й чекає на Лиса. Довго чекати не довелося, бо Лис одразу скинув байкову ковдру — і за ним навздогін. А Кролик гукає йому:",
          "— Гей, Братчику Лисе! Ось я тут поклав на пеньок кропу. Бери хутенько, поки не зів’яв!",
          "Так він крикнув і пострибав собі. І Лис його не наздогнав."
        ],
        "audio": {
          "size": 2581293,
          "duration": 322000
        },
        "image_count": 1
      }
    ],
    "crew": {
      "authors": [
        49
      ],
      "readers": [
        48
      ],
      "translators": [
        53
      ],
      "graphics": [
        54
      ]
    }
  },
  {
    "id": 183,
    "name": "Бурштинове намисто",
    "create_date": 1595401893849,
    "tags": [
      "author",
      "text",
      "poem"
    ],
    "content": [
      {
        "text": [
          "Одягла мала Олеся мамине намисто,",
          "Милувалася як сяють камінці іскристо.",
          "У люстерко заглядала, стаючи навшпиньки -",
          "Гарна знахідка Олесі з маминої скриньки.",
          " ",
          "Підійшла Олеся гордо прямо до віконця:",
          "- Наче хтось зібрав у жменьку промені від сонця,",
          "Намистинки ці чарівні, кожна - особлива,",
          "Бо по-своєму блищала, дивно мерехтіла.",
          " ",
          "Цілий всесвіт у намисті - диво бурштинове.",
          "Полюбила вмить Олеся мамину обнову.",
          "Хоч і осінь наступила, в сутінках природа,",
          "Та у домі завжди буде сонячна погода.",
          " ",
          "- Це намисто бурштинове тата подарунок,",
          "Намалюю я для мами фарбами малюнок,",
          "Бо давно прошу я маму братика купити.",
          "Буду його забавляти, буду з ним дружити.",
          " ",
          "І не знала ще Олеся, що у мами з татом",
          "Подарунок є для доні - конвертик із братом.",
          "Вся сім’я тепер щаслива, в мирі і любові.",
          "Мрії здійснює дитячі диво бурштинове."
        ],
        "image_count": 1
      }
    ],
    "crew": {
      "authors": [
        24
      ]
    }
  },
  {
    "id": 182,
    "name": "Сироїжки",
    "create_date": 1595246823363,
    "tags": [
      "author",
      "text"
    ],
    "content": [
      {
        "text": [
          "Настала золота осінь. Хмарку та її родину чекала гаряча пора, адже саме восени розпочинається сезон дощів. Хмарка постійно була зайнята і зовсім не мала часу на зустріч з друзями.",
          "- Мамо, а чому ми зараз так багато працюємо? – запитала Хмарка Дощову Хмарину.",
          "- Осінні дощі дуже потрібні, адже після них у лісі з’являються грибочки.",
          "– відповіла Хмарина",
          "- А це не забагато для білочок грибів буде? - поцікавилася Хмарка.",
          "- Грибами харчуються не лише білки, а й інші тварини. Дикі кабани полюбляють боровики, спритні миші та інші гризуни їдять сироїжки а поважні рогаті лосі лікуються яскравими мухоморами, хоч для нас вони й отруйні.",
          "- Нічого собі! – здивувалася Хмарка. – А гриби ці, сироїжки, мабуть на смак, як сир, бо їх миші люблять! Так?",
          "- Ні, вони мають таку назву, бо гризуни їх їдять сирими. А ось люди ці гриби збирають після дощу там, де сиро. Вони їх зазвичай готують і ніколи не вживають сирими. Але ти передай, будь ласка, своїм друзям, дітям, що їм гриби взагалі куштувати не можна. А у природі їх треба остерігатися. Запам’ятай, гриби дітям не друзі!",
          "- Я зараз же скажу їм про це, мамо! Дякую за цікаву розповідь!",
          "Тож хмаринка, маючи вільну хвилинку, полетіла до дітлахів і розказала про гриби все, що знала, та попередила про небезпеку. Повертаючись до дому, Хмарка помітила що на її улюбленій галявинці з сухої трави визирнули сироїжки, а їх ,схожі на шматочки сиру, капелюшки були трохи опущені донизу – гриби ніби дякували за рясні дощі. Хмаринка посміхнулася і полетіла працювати далі."
        ],
        "image_count": 1
      }
    ],
    "crew": {
      "authors": [
        9
      ]
    }
  },
  {
    "id": 181,
    "name": "Снігова ковдра",
    "create_date": 1595246823363,
    "tags": [
      "author",
      "text"
    ],
    "content": [
      {
        "text": [
          "Незвична тиша панувала у лісі. Природа готувалася до сну, стихли дзвінкі пташині пісні, зайчики та білочки змінили свої шубки, Сонечко вже не було таким яскравим. Прийшла холодна білосніжна зима. Сьогодні у Хмарки був особливий день – вона вперше в житті побачила сніг.",
          "– Що це за біле пухнасте диво? Звідки воно взялося? – поцікавилась вона у своєї мами Дощової Хмарини.",
          "– Це сніг! А принесла його наша сусідка Хмара Снігова з самої Півночі.",
          "Тому він дуже–дуже холодний. – пояснила матуся.",
          "– Вона що, хоче землю заморозити? – гнівно запитала Хмарка.",
          "– Ні, навпаки – зігріти. – відповіла Дощова Хмарина.",
          "– Це як? Мамо, ти ж сама казала, що сніг холодний!!!",
          "– Сніг, наче вовняна ковдра. Він вкриває землю та зберігає її тепло. Тому під снігом дуже затишно. – зазначила Хмарина.",
          "– Мамо, а якщо всі рослини та гриби сплять під ковдрою, то кого нам тепер поливати? – занепокоїлась Хмаринка.",
          "– Ми також будемо відпочивати, моя люба. А необхідну водичку рослини візьмуть зі снігу. – розтлумачила матуся.",
          "– А чим же нам займатися? Я не хочу спати всю зиму, як ведмідь! – обурилася Хмарка.",
          "– Не хвилюйся, донечко! У нас саме зараз в гостях Дід Мороз. Тож будемо його розважати. Поки він тут, сніг у лісі лежатиме. Але, щойно він покине наші володіння, пухнаста ковдра розтане.",
          "– Це той Дід Мороз що слухняним діткам подарунки приносить? – здивувалась Хмарка",
          "– Саме так. Але це він робить лише на свято – на Новий Рік, а всю зиму старанно працює: сковує річку кригою, малює візерунки на склі, щипає діток за щічки та пильнує снігову ковдру. Інколи Мороз може затриматися або ще ненадовго навідуватися в гості холодними весняними ночами.",
          "Хмарка уважно слухала цікаву розповідь. Їй вже дуже кортіло побачити Діда Мороза. Скільки ще всього вона хотіла у нього запитати! А тим часом знову пустився сніг: легенькі сніжиночки кружляли, мов у танку, тихо спускаючись на дерева, кущі та пухнасту білу ковдру, яка так дбайливо вкривала лісову галявину."
        ],
        "image_count": 1
      }
    ],
    "crew": {
      "authors": [
        9
      ]
    }
  },
  {
    "id": 180,
    "name": "Світ повний чудес",
    "create_date": 1595246823363,
    "tags": [
      "author",
      "text"
    ],
    "content": [
      {
        "text": [
          "У Хмарки було вже багато друзів, серед яких – лісові звірята. Як добре було у лісі влітку: свіже повітря надавало сили, пахуче різнотрав’я піднімало настрій, дерева, наче стражники, охороняли лісовий порядок, пташки, ніби змагалися у наймелодійнішому співі, а тварини жили своїм звичним життям: народжували малят, піклувалися про них, а ті частенько гралися разом із Хмаркою та Сонечком, коли батьки добували їжу.",
          "За давньою традицією, мама Зайчиха покинула своїх малюків і пішла годувати чужих зайченят, але до її діток чомусь ніхто не приходив. Вухаті були дуже налякані та голодні. Тож Хмарка вирішила їм допомогти. Вона повела друзів до галявини, де після теплого літнього дощу піднялася зелена травичка. ЇЇ аромат був настільки свіжим та апетитним, що зайченята забули про свій страх і почали уплітати за обидві щоки смачні соковиті пагони.",
          "Одне зайченя, на ім’я Куций, опустивши голову нижче, помітило на землі дивні кульки схожі на червоні намистинки.",
          "– Що це? – запитало воно у Хмаринки.",
          "– Це вовчі ягоди! Мені моя матуся Дощова Хмарина багато розповідала про них.",
          "– Ха–ха! Я думав, що вовки їдять лише нас, зайців! – засміявся Куций.",
          "– Так і є! Ягоди називають вовчими тому, що вони небезпечні для нас. – пояснила Хмарка.",
          "– Такі ж як вовки?",
          "– Саме так!",
          "До цікавої бесіди долучилися інші зайчики.",
          "– То що, ці ягоди можуть вирости і нас з’їсти? – захвилювалися усі.",
          "– Зовсім ні! – посміхнулася Хмаринка. – Ці ягоди нікого не їдять. Але вони небезпечні тим, що дуже отруйні.",
          "– Я зрозумів! – вигукнув Куций. – Від вовків також можна постраждати, тому ягоди – вовчі!",
          "– Вірно, розумнику! Ці рослини такі ж підступні, як і вовки, – мовила Хмарка, погладжуючи його по довгим вушкам. У них отруйні не лише плоди, а і гілочки, кора і навіть весняний світ.",
          "– А як ці намистинки тут опинилися? – запитали зайченята.",
          "– Мабуть вовки їх розкидали, щоб нас приспати, а потім з’їсти! – припустив Куций.",
          "– Це не так! – втрутилась Хмарка. – Я знаю вовків, це не в їхньому стилі. Крім того, вони також можуть отруїтися. А ось пташкам ці ягоди навіть на користь. Можливо, вони їх і розгубили у траві. А ще люди з цих рослин виготовляють ліки.",
          "Зайченята слухали, затамувавши подих.",
          "– Хіба таке можливо? – дивувалися вони.",
          "– Так! У нашому світі повно чудес! – додала Хмарка.",
          "Розмову зупинило якесь дивне шурхотіння, що долинало із–за кущів.",
          "– Вовк… Це Вовк… – шепотіла налякана малеча.",
          "– Ні! Це не вовк! – вигукнув Куций. – Це ж наша мама!",
          "На галявині з’явилася стурбована Зайчиха і звернулася до малят.",
          "– Дітки мої, любі! Я дуже за вами сумувала! Всюди вас шукала! Я буду піклуватися тільки про вас! Відтепер будемо завжди разом! Зайченята зраділи, подякували Хмарці, обійняти маму і разом, щасливі, пішли до дому, розказуючи їй про вовчі ягоди.",
          "– А й справді, світ повний чудес! – мовила Хмаринка та полетіла до своєї матусі, милуючись красою лісової галявини."
        ],
        "image_count": 1
      }
    ],
    "crew": {
      "authors": [
        9
      ]
    }
  },
  {
    "id": 179,
    "name": "Уля і Пінгвін",
    "create_date": 1594988018989,
    "tags": [
      "audio",
      "author",
      "text"
    ],
    "content": [
      {
        "text": [
          "Дівчинка Уля обожнює пробувати щось нове. От і цього разу, коли мама запропонувала їй піти на ковзанку, Уля радісно засміялась. Походила на руках, зробила невеличке сальто, швиденько попоїла і побігла одягатись.",
          "На ковзанці було добре. Уля вдягнулась правильно і анітрішечки не мерзла. От тільки чомусь постійно падала на дупцю. Маму якраз відволік важливий телефонний дзвінок, тож поскаржитись на важке життя фігуристки було абсолютно нікому.",
          "Вчергове впавши, Уля так і залишилась сидіти. Сиділа і думала, що ж робити далі. Голосно розплакатись і повередувати? Попросити маму піти геть з ковзанки?",
          "Дівчинка замислено поворушила ногами. Ковзани такі красиві, блискучі. У своїх мріях Уля вже мчала, розкручуючи складні піруети і на ходу поправляючи спеціальну спідничку для ковзанярок, щоб вона красивіше розвівалась на вітрі. Але як же навчитись?",
          "— Мадемуазель, чи дозволите вам допомогти? Уля аж рота від несподіванки роззявила. Перед нею стояв величенький пінгвін і галантно простягав їй свого чорно-білого плесканця.",
          "— Який елегантний! — видихнула Уля, розглядаючи фрак пінгвіна. — Мабуть, імператорський.",
          "Уля піднялась і, зацікавлено поглядаючи на пінгвіна, покликала маму. Хоч це і пінгвін, але ж зовсім незнайомий. А з незнайомцями навіть у людному місці треба бути обережною. Все-таки, Уля дуже розумна дівчинка.",
          "Коли мама підійшла, пінгвін сказав.",
          "— Юні леді, дозвольте відрекомендуватися. Я — Пінгвін Войцеховський. Приїхав сюди з Антарктики на заробітки, моя бабуся була родом з Польщі. Я знаю про фігурне катання усе і згоден бути вашим інструктором всього за п’ятдесят гривень. Бачите-но, скоро літо і я збираю гроші на ролики моєї мрії.",
          "Уля благально подивилася на маму.",
          "— Мамо, ти б могла зробити мені такий подарунок? Урок з ось цим-от паном? Я справді дуже-дуже-дуже хочу навчитись кататись.",
          "Мама схвально кивнула, але про всяк випадок перевірила документи Войцеховського.",
          "— Добре, займайтесь. Але тільки під моїм пильним наглядом.",
          "Час пролетів непомітно. Під кінець заняття Уля вже впевнено стояла на ковзанах і була невловима. А ще Пінгвін показав їй, як правильно ковзати на пузі. Бо хто ж розбирається у ковзанні на пузі краще за пінгвінів?",
          "Дівчинка заснула ще в машині. І аж вдома мама розказала, що по дорозі додому бачила Войцеховського. Пінгвін саме виходив з магазину, щасливо притискаючи до грудей новісінькі ролики."
        ],
        "audio": {
          "size": 3547561,
          "duration": 221000
        },
        "image_count": 1
      }
    ],
    "crew": {
      "authors": [
        45
      ],
      "readers": [
        45,
        66
      ]
    }
  },
  {
    "id": 178,
    "name": "Драконячий апетит",
    "create_date": 1594988018989,
    "tags": [
      "audio",
      "author",
      "text"
    ],
    "content": [
      {
        "text": [
          "Дракон Мунік готувався обідати. Він застелив святковою скатертиною величезну каменюку посеред своєї печери. Вмостився чимзручніше і почав викладати на стіл усе, що приніс із свого польоту в Карпати.",
          " ",
          "Дракон дістав:",
          "  - акацієвий мед (баночку)",
          "  - борщ (дві баночки)",
          "  - валізу з грибами (валізу не їдять!)",
          "  - гусака цілого запеченого (з яблуками, між іншим)",
          "  - ґаву (а вона як сюди потрапила?)",
          "  - деруни (разом з пательнею)",
          "  - енциклопедію (почитаю після обіду)",
          "  - єнота (хотів поцупити мед!)",
          "  - жасмин (ото пахучий чай буде)",
          "  - Зайця (зразу з морквою)",
          " ",
          "— И-и-ик! - це икнув заєць.",
          " ",
          "Дракон Мунік продовжив викладати:",
          "  - індика (ще більшого, ніж гусак)",
          "  - їжака (мабуть, з грибами зібрав)",
          "  - йогурт (знежирений, бо я ж на дієті)",
          "  - капусту (сподіваюсь, це не броколі?)",
          "  - лобстера (сам зловив).",
          "  - молоко (всього один бідончик)",
          "  - ніжки курячі (чотири штучки)",
          "  - огірочки (хрумкі, прямо з фермерського поля)",
          "  - пиріг (щойно з печі)",
          "  - равликів (ой, я ж таке не їм)",
          "  - страусине яйце (для фірмового драконячого омлету)",
          "  - тракторець (треба повернути фермеру).",
          "  - узвар (відерце)",
          "  - фейхоа (а це що таке?)",
          "  - хлібчик (десяток паляничок)",
          "  - цибулю (плакав, поки різав)",
          "  - чебурек (а раптом хліба не вистачить?)",
          "  - шашлик (вах який смачний)",
          "  - щавель (ммм, приємна кислинка)",
          "  - юшку (рибну, зразу в акваріумі)",
          "  - яблучко (однесеньке)",
          " ",
          "Дракон Мунік уважно обдивився усе принесене. І зрозумів, що насправді дуже хоче ананас. Зітхнув важко і полетів на його пошуки.",
          "Ґава заварила собі чай з жасмином. Равлики почали їсти щавель. Єнот хрумкотів огірками, а їжак уже підбирався до валізи з грибами. Лобстер на те все подивився, начепив окуляри і всівся читати енциклопедію."
        ],
        "audio": {
          "size": 3623212,
          "duration": 226000
        },
        "image_count": 1
      }
    ],
    "crew": {
      "authors": [
        45
      ],
      "readers": [
        45,
        66
      ]
    }
  },
  {
    "id": 177,
    "name": "Сміливий хлопчик і тітонька Ніч",
    "create_date": 1594988018989,
    "tags": [
      "audio",
      "author",
      "text"
    ],
    "content": [
      {
        "text": [
          "Хлопчик Сергійко був сильним і розумним, і йому було так цікаво жити, що він навіть не хотів лягати спати. Вдень, наяву, з відкритими очима йому було так цікаво! Він усюди бігав, все дізнавався і навіть допомагав своїм батькам дізнаватися щось нове!",
          "І ось одного разу прийшов вечір, і підійшла ніч, і хлопчикові настала пора лягати спати. А він каже: «Не хочу лягати спати! Мені тут цікаво, навіщо я буду кудись засинати? » Всі його вмовляли, але він нікого не послухався. Замість того щоб лягти спати, він узяв шаблю і вийшов у двір. Туди вже прийшла Тітонька Ніч зі своєю донькою, яку звали Темрява. Хлопчик ні крапельки їх не злякався. Він сказав їм: «А ну йдіть геть! І більше не приходьте! Тут тепер буде завжди жити Сонечко! І ніяких тіточок!»",
          " ",
          "І Сергій прогнав Ніч з двору, і її дочка Темрява пішла разом з нею. На двір повернулося Сонечко, яке дуже дружить з Сергієм. Вони взялися разом гратися, і їм було дуже весело. А потім хлопчик помітив, що Сонечко втомилося. Він запитав: «Ти чого?» «Розумієш, – сказало Сонечко, – мені ж доводиться світити не тільки в цьому дворі, але й на всій вулиці, і в усім місті, і в усьому світі! Знаєш, як це важко? Зазвичай я свічу вдень, а потім відпочиваю, коли приходить моя сестра Ніч. А сьогодні вона кудись зникла, і тепер я повинно весь час світити, а я вже так втомилося і хочу спати! .. »",
          " ",
          "Сергій не став говорити Сонечку, що це він прогнав Ніч, але вирішив допомогти йому, бо Сонечко було йому справжнім вірним другом. Він сказав: «Почекай, я скоро повернуся! Я збігаю за тітонькою та її дочкою Темрявою» і побіг.",
          " ",
          "А куди бігти – Сергій і не знав. На всяк випадок він побіг на південь, потім на схід, потім ще трішечки на північ – і опинився в дивному лісі. Ліс ставав все темнішим і темнішим, але Сергій ні крапельки не боявся, бо в руці у нього була шабля, а за спиною – Сонечко. Коли він зайшов в найтемнішу частину цієї хащі, він почав кликати: «Тітонька Ніч! Тітонька Ніч!» Спочатку йому ніхто не відгукувався, а потім ухнула сова, заскрипіли гілки, зашелестіло листя, і перед ним з’явилася тітонька Ніч. Там було так темно, що Сергій її майже не бачив. «Тітонька Ніч, – сказав Сергій, – я хочу попросити у вас пробачення. Якось неправильно вийшло. Ви, загалом, приходьте до нас, будь ласка, а то без вас Сонечку погано». Ніч посміхнулася і нічого не сказала, просто кивнула.",
          " ",
          "І хлопчик став вибиратися з лісу. Йшов-йшов, а куди йти – він не знав, і вже дуже сильно втомився. Тоді тітонька Ніч взяла хлопчика на руки і понесла. І вже дуже скоро вони опинилися на рідному дворі, а потім у рідному ліжечку. Хлопчик заснув і бачив сни, і це було так само цікаво, як бігати вдень.",
          "Засинай і ти, друже!"
        ],
        "audio": {
          "size": 3147880,
          "duration": 261000
        },
        "image_count": 1
      }
    ],
    "crew": {
      "authors": [
        44
      ],
      "readers": [
        8
      ]
    }
  },
  {
    "id": 176,
    "name": "Маленька Соня не може заснути",
    "create_date": 1594988018989,
    "tags": [
      "audio",
      "author"
    ],
    "content": [
      {
        "audio": {
          "size": 5838701,
          "duration": 486000
        },
        "image_count": 1
      }
    ],
    "crew": {
      "authors": [
        41
      ],
      "readers": [
        8
      ],
      "translators": [
        42
      ],
      "graphics": [
        43
      ]
    }
  },
  {
    "id": 175,
    "name": "Сім професій гарбузика",
    "create_date": 1594988018989,
    "tags": [
      "audio",
      "author"
    ],
    "content": [
      {
        "audio": {
          "size": 6718296,
          "duration": 559000
        },
        "image_count": 1
      }
    ],
    "crew": {
      "authors": [
        6
      ],
      "readers": [
        8
      ]
    }
  },
  {
    "id": 174,
    "name": "Умій зачекати",
    "create_date": 1594497369775,
    "tags": [
      "audio",
      "author",
      "text"
    ],
    "content": [
      {
        "text": [
          "Жили собі брат і сестра – півник та курочка.",
          "Побіг півник у сад і й почав дзьобати зелену смородину, а курочка й каже йому:",
          "– Не їж, Півнику! Зачекай, доки смородина достигне.",
          "Півник не послухався, дзьобав та й дзьобав і надзьобався так, що насилу додому добрів.",
          "– Ох! – кричить півник. – Біда моя! Боляче мені, сестричко, боляче!",
          "Напоїла курочка півника м’ятою, приклала гірчичник, – і минулося.",
          "Видужав півник і пішов у поле: бігав, стрибав, розігрівся, спітнів і побіг до струмка пити холодну воду; а курочка йому кричить:",
          "– Не пий, Півнику, зачекай, доки прохолонеш!",
          "Не послухався півник, напився холодної води, – і тут почало його лихоманити; насилу курочка додому його довела.",
          "Побігла курочка до лікаря, прописав лікар півникові гірких ліків, і довго пролежав півник у ліжку.",
          "Видужав півник до зими й бачить, що річка льодом укрилася.",
          "Захотілося півникові на ковзанах покататись; а курочка й каже йому:",
          "– Ох, зачекай, півнику! Дай річці зовсім замерзнути, тепер ще лід дуже тонкий, потонеш.",
          "Не послухався півник сестрички: покотився по льоду; лід проломився, а півник – шубовсть у воду! Тільки того півника й бачили."
        ],
        "audio": {
          "size": 4056312,
          "duration": 202000
        },
        "image_count": 1
      }
    ],
    "crew": {
      "authors": [
        40
      ],
      "readers": [
        4
      ]
    }
  },
  {
    "id": 173,
    "name": "Як Бджола Гусці віддячила",
    "create_date": 1594497369775,
    "tags": [
      "audio",
      "text"
    ],
    "content": [
      {
        "text": [
          "Одного разу паслися гуси на толоці біля води. Але одна гуска надибала бджолу, що пила з квітки мед, та й хотіла її дзьобнути. Але бджола як те побачила, та й ну проситися:",
          "— Кумонько, — каже, — даруйте мені життя, я стану тоді колись у пригоді…",
          "— Ну, добре, — каже гуска.",
          "Пішла і скубе далі собі траву, аж гульк, — біжить лис.",
          "— Ой, гусоньки, рятуйтеся! — гукнула гуска.",
          "Кинулися гуси перевальцем додому, та де там, не встигають.",
          "Але бджола підлетіла до лиса, як ужалить у самий ніс. Та й полетіла.",
          "А лис як скочить у луги, то й чутка за ним пропала.",
          "Так бджола віддячила гусці."
        ],
        "audio": {
          "size": 2396280,
          "duration": 119000
        },
        "image_count": 1
      }
    ],
    "crew": {
      "readers": [
        4
      ]
    }
  },
  {
    "id": 172,
    "name": "Правда-неправда",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Почалися літні канікули. Совеня Пуг сиділо на відрі і гризло кусень сухаря, яке ще вчора було свіжим хлібом.",
          "Перед ним сиділа мишка Сірушка. Вона любила приходити ввечері в гості і розказувати малому казки.",
          "- Розкажи мені якусь неправду. Літню неправду.",
          "- Високо в горах влітку лежить сніг. Там він ніколи не тане.",
          "- Як? Дійсно? - спитало совеня.",
          "- А ти подумай, правда це, чи ні. Спробуй піднятися високо-високо в небо. Там холодно? Чи тепло?",
          "І Мишка поспішила додому спати.",
          "Пуг вилетів з дому.",
          "Спочатку він підіймався дуже швидко, але його крильця втомились. І змерзли.",
          "\"Значить, правда. Треба завтра попросити розказати знову неправду,\" - подумало совеня, опускаючись вниз."
        ],
        "image_count": 1
      }
    ],
    "crew": {
      "authors": [
        6
      ]
    }
  },
  {
    "id": 171,
    "name": "Баба снігова",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "На засніженому подвір’ї кипіла робота.",
          "Там два братика Ілля і Мишко ліпили сніговика.",
          "На руках рукавички, шиї ховаються у теплих шарфиках, але Морозець пощипує за щічки і носики.",
          "Куля більша, куля менша, снігові руки і ноги, стара татова шапка впала просто на чоло. Ніс-морквинка зайняв своє почесне місце серед обличчя, очі-вуглинки, опинившись з боків, наче відразу обдивилися все довкола.",
          "Лише рота ніяк не вдавалося зробити. А так хотілось, щоб їхній новий товариш усміхався.",
          "- А ви йому горобиновими чи калиновими ягідками викладіть, як у легенді, яку недавно читали, - запропонувала мама, коли діти прибігли зігрітися теплим какао.",
          "Хлопчики так зраділи, що навіть не доїли мамин пиріг – відразу побігли на вулицю, захопивши з вази у вітальні калинове гроно.",
          "- Замість сніговика баба снігова вийшла, - сказав Іллюша Мишку, коли усміхнений червоний рот був на місці.",
          "- Треба їй хустку на голову або волосся, - продовжив братик.",
          "Тому обидва, як тільки опинилися вдома, попросили у мами клубочок непотрібних ниток.",
          "- І навіщо вам? – спиталась посміхаючись матуся.",
          "- На волосся нашій сніговій бабі, - мовив Мишко.",
          "Мама вибрала найміцніші нитки.",
          "- А це нічого, що снігова баба буде з синіми косами? – засумнівалась.",
          "- Може, навпаки Діду Морозу сподобається, - відповів Ілля.",
          "І обидва побігли за ножицями.",
          "- Я буду різати, а ти заплітати, - запропонував Мишко.",
          "- Ні, я старший, тому ножицями керуватиму я! – заперечив Іллюша.",
          "Але менший братик тишком-нишком взяв іще одні ножиці і поправляв роботу Іллі. І так захопився, що скочив від несподіванки, коли старший брат закричав:",
          "- Міша, що ти накоїв, - і грізно пішов до пустуна.",
          "Та не встиг, бо у двері заглянула мама.",
          "Вона подивилась на обрізки нитки, на винувате личко молодшого сина, на засмучене старшого:",
          "- Пішли робити перуку, - з посмішкою покликала за собою.",
          "Згодом аркуш паперу, клей і нитка перетворились у гарну чілку спереду і косу ззаду. Кілька ниточок намагалися з неї вибитись. Але невдало - матуся вміла туго заплітати.",
          "І хлопці побігли на вулицю наряджати свою снігову бабу.",
          "Синьоволоса красуня з розкішною косою нижче плечей озиралася довкола.",
          "Дітвора побігла додому, небо замість блакиті ставало рожево-фіолетовим. А, поміж хмар то тут, то там з’являлись крихітні ліхтарики-зірочки.",
          "І тільки вона подумала, що доведеться сумувати на самоті, як вітер-пустун так сильно подув на розкішну зачіску, що перука з'їхала набік, а з коси все таки вирвались нитки на волю.",
          "- О, нова снігова баба. Та ще з волоссям! – здивувався вітерець.",
          "- Але ти зіпсував мені зачіску, а сама я поправити її не зможу, - засмутилась чорноока баба.",
          "- Та не сумуй, не ображайся! Я зараз тобі ще кращу зачіску зроблю, - пообіцяв пустун.",
          "І він почав дмухати. То ледь-ледь, то трішечки сильніше. Справа-зліва, посередині.",
          "- Хі-хі, Хі-хі.",
          "- Що таке? - відірвався вітерець від роботи.",
          "- Мені лоскотно, - продовжувала сміятися снігова баба.",
          "- Потерпи ще хвильку, я майже закінчив.",
          "І перукар майстерно зав’язав останню ниточку, щоб коса не розплелась.",
          "Та вітерець після цього глянув догори:",
          "- Треба з сонечком попрощатися і хмарки додому позаганяти. Мені пора. Пізніше загляну.",
          "Він легенько на прощання торкнувся снігової руки, склав туди гілочку з гроном горобини.",
          "- Завтра повернусь. А ти зранку пташок погодуй.",
          "Ранок видався погожим. Сонечко, побачивши нову снігову бабу спочатку намагалось її трохи зігріти.",
          "Але вітерець обдував її, охолоджуючи. Горобці і синички, поївши горобинки, теж обмахували нову приятельку крильцями.",
          "І сонце покинуло безнадійну справу.",
          "До Синьоволоски прибіг голосистий цуцик, обдивився, обнюхав і побіг назад.",
          "Снігова красуня з цікавості навіть очі в той бік повернула. І побачила іншого сніговика.",
          "Короткий зимовий день швидко закінчився, змінившись морозним вечором перед приходом Нового Року.",
          "Небо обсипало зірками. Сьогодні вони сяяли дуже яскраво, адже мали показувати дорогу Діду Морозу.",
          "Маленький Морозець – онук Діда побіг перед ним, розмальовуючи вікна чудернацькими візерунками.",
          "І тут він побачив снігову бабу:",
          "- Яка гарна!",
          "Вона у відповідь посміхнулась. А вітерець, що дрімав неподалік, легенько скуйовдив їй волосся.",
          "- У тебе така зачіска чудова. Хто тебе зробив?",
          "- Два маленькі хлопчики, Ілля і Мишко.",
          "- Треба дідусю сказати, щоб їм гарні подарунки залишив. І за тебе попросити. Нехай з собою додому забере. А то прийде весна, пригріє сонечко і ти розтанеш.",
          "- Мене вітер захистить, - сказала синьоволоса красуня, згадуючи ранок.",
          "- Та й вітер весною тепліший стане, - відказав Морозець. – Треба дідуся за тебе просити.",
          "Дід Мороз не забарився.",
          "- І чого ти тут затримався, внучку, - спитав білобородий дідусь, зупиняючись поруч.",
          "- Та я тут красуню зустрів. Сам подивися, - сказав онук.",
          "Старенький уважно подивився: чарівна багряна посмішка, чорні очі і синя коса, яку вітерець вперед перекинув, так сподобалась Діду Морозу, що той відразу ж сказав:",
          "- Заберу тебе з собою. Будеш в льодовій хатині жити.",
          "Не встигла баба нічого сказати, як стукнув дідусь тричі своєю палицею, і вона зникла.",
          "- А хто ж таку красуню зробив? Кому найкращі подарунки.",
          "- Братикам Іллюші і Мишку, - відказав Морозець. – Вони живуть у цьому будинку.",
          "І Дід Мороз пішов у вказаному напрямку.",
          "А два хлопчики вранці раділи найкращим подарункам і дякували Діду Морозу. Навіть за бабу снігову зраділи: зрозуміли, що її Мороз забрав, бо вона у них справжня красуня."
        ],
        "image_count": 1
      }
    ],
    "crew": {
      "authors": [
        6
      ]
    }
  },
  {
    "id": 170,
    "name": "Покинуте кошеня",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Хтось виніс із хати маленьке сіре кошенятко й пустив його на дорогу. Сидить кошеня та й нявчить. Бо хоче додому, до матусі. Проходять люди, дивляться на кошеня. Хто сумно хитає головою, хто сміється. Хто жаліє: бідне кошенятко, та й іде собі.",
          " ",
          "Настав вечір. Зайшло сонце. Страшно стало кошеняткові. Притулилося воно до куща та й сидить — тремтить. Поверталась із школи маленька Наталочка. Чує — нявчить кошеня. Вона не сказала ні слова, а взяла кошеня й понесла додому. Пригорнулося кошенятко до дівчинки. Замуркотіло. Раде-радісіньке."
        ],
        "audio": {
          "size": 2423660,
          "duration": 151000
        },
        "image_count": 1
      }
    ],
    "crew": {
      "authors": [
        3
      ],
      "readers": [
        4
      ]
    }
  },
  {
    "id": 169,
    "name": "На Івана Купала",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Коли ще Буськ помежи людьми називався Божеськом, коли ще у ньому можна було побачити аж два замки , і був він столицею князівства, та не було в ньому ані папірні, на якій пізніше друкувались книги знаного друкаря Івана Федорова, ані гарбарні, ”фабрики шкіри”, що згодом забезпечувала взуттям трохи не всю австрійську армію, ані сукновальні, на якій заправляли прибулі до Буська з-за кордону волохи, жив у місті кравець Василько Навесьсвітмолодець.",
          "Щоб хто не казав, був то кравець - над усіма кравцями кравець! Всі його знали і мріяли хоч щось у нього пошити. Кожен бужанин шанував і пам’ятав Василькові крої та саме пошиття. Важко навіть уявити, скільки доводилось працювати цьому майстрові. А якщо згадати, що мешканці Буська любили носити тільки те, чого не мали сусіди, просто дивуєшся, коли ж кравець встигав?! Міщани з усіх сил старалися на добрі тканини: і шовкові, і сукняні, і оксамитові, при чому як свої, так і привізні. Навесьсвітмолодець мав таку пам’ять, що ніхто б того, що він міг запам’ятати, не перепам’ятав. Він ніколи нікуди нічого не записував, але розміри та форми кожнісінького чоловіка знав як свої п’ятки. Навіть коли хтось довго не заходив до майстра, той продовжував пам’ятати зняті мірки. Оскільки Василько змалечку мріяв про кравецьку справу, вчився з великим завзяттям, схоплював на льоту все, що хоч де чув про кравецтво, коли виріс, ясно бачив що, куди і як у своєму ремеслі.",
          "Одного разу на Івана Купала, саме тоді, коли сонце почало купатися, хтось постукав у Василькові двері. Майстер визирнув у вікно – нікого, підійшов до дверей, спитав: „ Хто там?” У відповідь – мовчанка. Ще раз поспитав. І аж тепер виразно почув голос, який виспівував:",
          " ",
          "„Я істота маленька",
          "І не маю серденька.",
          "І нічого з цим не поробить",
          "Ані вітер, ні град,",
          "Ані дощ навпопад,",
          "Ані потемки, ані повидну,",
          "Хоч мене і не кожному видно”.",
          " ",
          "– Хто ти? – перепитав Навесьсвітмолодець.",
          "– Пуп. Власною персоною. По справі.",
          "Ат! Як хотілося кравцеві на свята про всі справи забути, але нічого не вийшло. Мусив відчиняти, аби гостя не скривдити. Зрештою, поти і живеш на білім світі, доки потрібен. Як тільки двері прочинилися, в хату посувом посунув сам Пуп, себто пупець від чоловіка. Василько аж поступцем поступився до стіни. Чи то здивувався, чи то налякався – не знаю. Але коли пан Пуп зайшов, розкланявся на всі боки, господар заспокоївся. Насвистуючи „ Ходить гарбуз по городу”, Пуп підійшов до лави, всівся та затягнув: „Кричу отут на пуп, мало не надірвався, а воно навіть муха на світі для того, щоб ліниві вдень не спали. Вітайте гостя! Я ж нюхом чую, що тут ласий шмат пирога є. Найкращий майстер – найкращий стіл.”",
          "Кравець усміхнувся і почав припрошувати до столу. Пуп охоче потягнувся до їжі. Їв він багато та швидко. „І куди тільки він те все складає?” –подумав Василько. А Пуп тим часом змітав усе зі стола, приказуючи: „Де господар не ходить, там нивка не родить. Красненько дякую”. Як наївся, почав просити: „Візьми мене собі”. „Я вже маю пупа”, – відбивався кравець.",
          "– То може знаєш кого, хто без пупа по світу ходить. Стільки пупців за день бачиш! – набридає гість.",
          "– Ще не бачив, – знітився майстер, – жоден чоловік без пупа до мене не заходив, скільки шию. Але скажи мені, бо не доторопаю, де твій господар?",
          "– Я його з’їв, – одказує Пуп.",
          "Запанувала тиша.",
          "– Так ти й мене можеш з’їсти? – набравшись духу, запитав кравець.",
          "– Так-то воно так та не так. Але я тобі віддячу за гостину. Слухай і запам’ятовуй, тільки дивись, щоб де не обмовився.",
          "Помовчав і продовжив:",
          "– Я можу з’їсти тільки того, хто лише мене і слухається, хто мені повсякчас догоджає.",
          "– Не розумію. Тож тобі нащо?",
          "– Бо я такий. Я Пуп!",
          "– Добре, а як ніхто не стане тобі служити?",
          "– А такого не буде, поки житимуть люди. Всі до їжі беруться.",
          "Вони ще балакали і балакали. Кравець розповідав про Буськ, про людей, Пуп слухав і думав, що ж йому робити: тут люди при ділі, про справу дбають, їм не до нього, хіба з дорогою душею почастують на свято. Розмова затяглась до ранку. Але як тільки стало розвиднюватись, кравець попросив вибачення і взявся до роботи. Скільки можна ляси точити! Що було робити Пупові? Похопився та й пішов. Більше в Буську його не бачили."
        ],
        "image_count": 1
      }
    ],
    "crew": {
      "authors": [
        5
      ]
    }
  },
  {
    "id": 168,
    "name": "Золота підкова",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Казали мені дідо, а дідові – прадідо, а прадідові – прапрадідо, що як не кажи, а такого, як Іванейко, не забути, бо переведуться меди в Медениці та равлики в Павликах.",
          "То ще за часів князя Ярослава Осмомисла, сина Володимирового, було. Чоловік той був на всі руки майстер. До чого тільки не візьметься, все йому вдається. Але ніяк ніде осісти не міг, мандрував та вандрував.",
          "От їде якось той Іванейко божов доріженьков, їде-поїде, під ним коник виграє, душа щастям повниться, аж раптом коло самої Дністрової пристані перестріває його не купець, ані не швець, ані навіть не кравець, а сам Хаййомугрець.",
          "– Добридень, чоловіче добрий, – каже, – чого так за сонцем поспішаєш?",
          "– Добридень, – одказує Іванейко, а себе приказкою спокоїть: хто не вміє діла робить, той береться голову крутить. – Та справи маю. А ти ж куди?",
          "Хаййомугрець лише плечима знизав:",
          "– Хіба я знаю?",
          "А то вже за полудне йшло, небо до суму бралося. Пожалів Іванейко неборака, подумав собі, чи ж я ликом шитий, і хіба може повітря, як вітру нема, дуба звалити, та й узяв лоботряса з собою.",
          "Їхали довго, поки не перейняла їх глупа ніч. Мусили спинитись, бо й кінь зігнувся в три погибелі, більше не подужає, не можна. Іванейко з коника зіскочив, до справ узявся. Щонайперше вогнище розпалив, нашвидку намет розбив, гречаної каші наварив, коника попестив. А з Хаййомугреця яка користь, то приший кобилі хвіст, тільки й уміє в кулак трубити, проси – не проси – що глухому пісню співати.",
          "Після трудів Іванейко й незчувся, як заснув. Хаййомугрець теж замірився лягати, та ба, не так-то легко без втоми на новому місці вснути. Спершу він марудив-марудив, потім вийшов з намета, затягнув люльку – і враз застиг як вкопаний: просто перед ним золота підкова лежить. Він до неї, а вона все далі й далі, в руки ніяк не дається.",
          "Над ранок прокинувся Іванейко, глип – а супутника нема, як вітром здуло. З одного боку, то й добре, гора з плечей, а з другого, думка гризе, що там з ним, може біда яка стряслась, може помочі треба. Ходить, виглядає, сліди шукає. Приклав вухо до землі – ага, тепер ясно як на долоні. Треба брати вліво.",
          "Іде, прислухається. Проїхав так трохи, аж і шум став чіткіший. Дивиться – диву дається: повзе Хаййомугрець на колінах, а перед ним золота підкова танці водить, тільки руку до неї потягни, вона й одскакує легенько, спантелику хлопця збиває. Прикинув Іванейко в думці, що то може бути і стало йому не по собі, бо то хіба нечистий такі штуки витинає. Став Іванейко Хаййомугреця кликати, а той іно прикував свій погляд до підкови і далі мовчки колінкує, нічого не чує, говори до гори. Що ж йому робити? Шпурнув камінчик – наче й не було нічого. А підкова все викручується, вже по шию Хаййомугреця в землю загнала, манить також Іванейка за собою. Зловив себе хлопець на думці, що як не зупиниться враз, пропаде, бо вже того Хаййомугреця і слід пропав. Піднявся тоді Іванейко, опанував себе, але хоч запанувати над собою запанував, з тої миті не давала вже золота підкова спокою ні вдень, ні вночі. Замислив таку ж своїми руками зробити.",
          "Отож збудував він собі на краю села чи то Рудки, чи то Рудно кузню, щоб до руди поближче, обладнав її горном, ковальським міхом, коритом та діжками, в які наливав воду для гартування металу. А вже як ковальську справу осягнув, такі підкови став робити, що очі розбігаються. Почали до села з інших околиць люди приходити на тоту красу подивитися. Стало і село розростатись, слави набуваючи. Куди не глянь – око не натішиться: тут – бондар, там – кушнір, онде – гончар, а отамтечки – і гутник оселився. Бо краса красу творить. А золоті руки понад усяке золото цінніші."
        ],
        "image_count": 1
      }
    ],
    "crew": {
      "authors": [
        5
      ]
    }
  },
  {
    "id": 167,
    "name": "Байдики",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "А скажіть-но мені, чи хто з вас знає хоч одного стельмаха, отого чоловіка, що робить сани та вози рівновеликі.",
          "А я знаю, та ще й такого, що усім стельмахам стельмах. Ви би тільки бачили, які ободи до коліс та полозів він робить! З яким натхненням, з якою любов’ю сам же і теше, і гне, і фарбує дуги, ярма та спинки тих саней і, звичайно ж, санчат. А особливо вдаються йому сани з билами. Знаєте чому?",
          "Колись давно замовили у нього одні заможні люди козирку. Запрошені розміри виїзних саней заскочили майстра, тож він і розпереживався, забідкався, аж прихворів. Ніяк не міг до роботи взятися. Не доходили йому руки – і все. Термін же був жорсткий, чимшвидше слід було рукава засукати. А натхнення не приходило, сидів як забембаний, хмара хмарою. Отак дотягнув він оте сидження-нічогонероблення до передостаннього дня. Через дві ночі прийдуть по козирку, а її й не почато. Душа йому в п’яти тікає, чується як на голках.",
          "Не витримав, так забрав собі те в голову, що сам від себе ладен був утекти. І надумав стельмах іти на край світу від сорому тікати. Зібрав свої пожитки в невелику торбиночку, наклав сухариків, взяв ноги на плечі та подався світ за очі.",
          "– Може, – думає, – десь приб’юся. Не пропаду ж.",
          "Довго йшов чи ні, того не знати, а дійшов, вір не вір, до глибокого озера серед дрімучого лісу, краси незрівнянно незвичайної. Сонце, що пестило воду, хилило зрідлу траву, вона ж доходила до самого озера. Де-не-де втомлено схилялись відживаючі старезні дерева, яким дуже хотілось спочити. Стельмах, замордований думками, присів побіля одного з них на маленькому пеньочку. Сидів, думав, побивався. Незчувся, як склепив очі.",
          "На той час ні сіло ні впало вийшов з лісу Лісовичок, з пеньочок зростом. Підійшов тихцем і став під самісіньким носом. Чоловіка щось мов штрикнуло, отож він і стрепенувся, відчувши невидиму небезпеку, ото наче коса на камінь наскочила. Лісовик же, як мала дитина, очі широко відкрив і завмер що вкопаний, ні пари з уст.",
          "– Дай Боже! – каже чоловік, прийшовши до тями.",
          "– І тобі дай, – одказує Лісовичок, а далі мовчить.",
          "– Ти тут за господаря будеш? – питає стельмах.",
          "– За кого скажеш, за того й буду, - відповідає Лісове чудо.",
          "– А як нічого не скажу?",
          "– Язик засвербить – скажеш.",
          "Усміхнувся стельмах, забув про тих кішок, що душу шкребуть, і собі захотів щось втнути.",
          "– А по чім у твоєму царстві байдики продають? – питає .",
          "– По козирках.",
          "Отут чоловік аж затрясся. Лісовик мовби з самого серця зачерпнув. От лиха година, хоч на небо тікай. І ніяк стельмах не добере, звідки той опецьок все знає.",
          "– А... за мої байдики що? – зібравшись, випитує Лісовичка.",
          "– Як домовились, козирка.",
          "– А то як?",
          "Врапт з дна озера піднімається козирка – козир козирем, вмерти можна, яка слічна, на такій тільки гульма гуляти. Оглядає стельмах, помацує, ступитися не може.",
          "– Бери , – шепоче Лісовичок, – тільки пам’ятай: за байдики!",
          "Не замислювався, одразу скочив чолов’яга на козирку, а вона піднялась над землею – і за мить були вони вдома. Натхненний саньми, стельмах тут же припав до роботи, тож до вечора свою ще кращу викохав, побіг Лісовичкову дивитися, щоб порівняти, а її й слід пропав, тільки слова на піску на згадку: „По байдиках”.",
          "Хоч і бувалий був стельмах, а спершу зажурився. Та коли собі роздумав, утішився. Легке – воно від лихого, то хай тому грець.",
          "Уранці нові господарі козирки красненько дякували, донині їх слова гріють душу майстрові. Відтоді натхнення жодного разу не покидало стельмаха. Подейкують: він досі людей своїми речами тішить, а його добро до нього добром від людей вертається."
        ],
        "image_count": 1
      }
    ],
    "crew": {
      "authors": [
        5
      ]
    }
  },
  {
    "id": 166,
    "name": "Пан Дупцьо",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Тільки не регочіть, бо нічого не почуєте.",
          "Моя казочка буде, про кого б ви думали, про пана Дупця, так-так, отого найледачішого чоловіка на всенькім світі, що цілісінькими днями просиджував і відлежувався на знаному по всіх усюдах косівському килимі. Якби він десь виладовувся на роботі, напорпувався на городі, добряче натомлювався за божий день, то його би, може, зрозуміли, ще б співчули. А пан Дупцьо до праці навіть не думав братися, ото лежав лежнем, сидів сиднем день в день на своєму килимі. Шкода килима, бо як дурно лежати, то ліпше застелити конопляне рядно чи верету. Цей же килим розкішний, вовняний, з ворсом, з самого Косова, має ромбики і кучерики. А пофарбований як – і ягодами крушини до червоного кольору, і молодою вільховою корою, що як смажена картопелька виглядає, а ще лушпинням цибулі. І таку річ лінтюхові під, перепрошую, дупцю?!",
          "Пан Дупцьо лежав, а дні за днями, ночі за ночами минали, аж нарешті в килимі протерлась велика дірка, і одного прекрасного дня ледар прокинувся, а його дупця на голій підлозі. Ви б тільки чули, скільки-то було лементу, зойку та голосіння! Від того галасу, щоб ви собі думали, килим здійнявся і шуранув через вікно просто в небо. Але пан Дупцьо в останній момент вхопився за свій скарб і тому вилетів разом з ним. Килим піднявся трохи не до самих хмар. Розправився та й полетів. Пан Дупцьо лежав на ньому, боячись дихати, щоб не вилетіти ні через дірку, ні з боків. Так летів килим зі своїм лежебокою аж до самої Говерли. На вершечку гори він зупинив свій лет і розлігся.",
          "- Ат, маєш тобі, - процідив пан Дупцьо, - тільки того бракувало.",
          "Кортіло їсти, але страшно було покидати килим. А що як втече?! Терпів день, терпів два, поки якась сила терпіння не урізала. Тоді пан Дупцьо вирішив задурити килим. Сам помаленьку злазить, а на своє місце каміння накладає. Наклав, зійшов з килима і подався шукати їжу. Але що на горі знайдеш? Ані мисок з варениками, ані кльошу з тістечками. Отож, зморений і ще голодніший повернувся назад. Луп – а в килимі дірок побільшало, де лежав камінь – нова дірка, став килим схожий на решето. Одне тішило: дірки тоті невеликі ( дупця не пролізе! ). Сів, зажурився. Аж летить над ним орел сизокрилий.",
          "- Чого, пане Дупцю, зажурилися? – питає.",
          "Став йому чоловік на свою біду нарікати.",
          "- То не біда. – каже орел по-дружньому. - Ви тільки дірки позалатуйте.",
          "- Та чим же я буду латати? І як? Я ж не вмію, – поскаржився пан Дупцьо.",
          "- А ви навчіться! – відгукнувся орел і полетів.",
          "Через якийсь час повернувся, несучи в дзьобі велику голку з риб’ячої кістки і вовняні нитки. Та й полетів далі.",
          "Взявся пан Дупцьо до роботи. З незвички, поки церував, мозолі понатирав. На кожному пальці, на долоні і два на дупці. А справа з місця не рушає. Як казали моя бабця: „Ні в кут, ні в двері”. Одну дірку зашиє, друга язика виставляє. Пан Дупцьо потом стікає, на очах худне, а кінця не видно. Та чим більше пан худне, тим більше в собі сприту чує, подумує, а чи не податися додому пішки. Щоб не залишати килим напризволяще, взяв його на плечі і пішов униз.",
          "Не пройшло й місяця, як пан Дупцьо дістався додому. Сусіди спершу його не впізнали: помолодшав, фігуристий став, жвавий, до справ завзятий – зовсім не той. Якби не килим, ніхто б не повірив, що то сам пан Дупцьо власною персоною. Були б не пустили до власної хати, за злодія прийняли б.",
          "З того часу пан Дупцьо тче килими. Старий, з Косова, повісив на стіні і дуже доглядає, нічого так йому не шкода, як той килим. А нові почав робити такі ладні, що черга за ними до самої Говерли стоїть. До речі, всі, щоб ви знали, його тепер тільки пан Ворс кличуть, а не пан Дупцьо, як колись."
        ],
        "image_count": 1
      }
    ],
    "crew": {
      "authors": [
        5
      ]
    }
  },
  {
    "id": 165,
    "name": "Іван Самсобіпан і Марічка Самасобієчічка",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Чи то в місті, чи в селі",
          "Жили-були у теплі",
          "У батьківській добрій хаті,",
          "Невеличкій, небагатій,",
          "Брат Іван, сестра Марічка,",
          "Мов дві вишивані стрічки.",
          "І усе було б як слід,",
          "Якби раптом на обід",
          "Не приплівся старий дід.",
          "Дивний дід той, обережний.",
          "Бачиш зразу – не тутешній.",
          "Не веселий, не сумний",
          "Та занадто вже чудний.",
          "Він пішов, а Йван змінивсь",
          "Запишався. Загордивсь.",
          "Вже тепер він не Іван,",
          "А Іван",
          "Самсобіпан.",
          "Вже й пискує – стулиш вуха,",
          "І батьків зовсім не слуха!",
          "І Марічка – не Марічка,",
          "А Самасобієчічка.",
          "Мама порається, дбає,",
          "А Марічка не зважає,",
          "Вихилясом тільки ходить,",
          "Від дзеркал і не відходить.",
          "Плачуть неньо, плачуть мати.",
          "Отакого от дождати!",
          "Вже й вишіптували – марно.",
          "Вичули: десь під Комарно",
          "Є криниця не проста.",
          "В ній тече така вода,",
          "Що як станеш її пити –",
          "Схочеш зразу подобріти.",
          "Тож не клали карт: ні дзвінки,",
          "Ані жиру, віна - стрімко",
          "Одержимі мама й тато,",
          "Увірвавшись вітром в хату,",
          "Ухопили Чічку, Йвана,",
          "І до досвітків, до рана",
          "Під криницею були.",
          "Йван, голодний півдоби,",
          "Чемно йшов, спустивши очі,",
          "До задирства неохочий.",
          "А Марічка, змерзла й боса,",
          "Боязко ступала в росах.",
          "Та криниця не проста:",
          "Не черпається вода.",
          "Так і сяк її просили,",
          "Аж втомилися. Безсило",
          "Сіли.",
          "Тут і дощ зірвавсь похилий,",
          "Розперіщився, насилу",
          "Докульгали до дороги,",
          "Замочивши руки й ноги,",
          "Та й додому подались.",
          "З того часу, як колись,",
          "Йван майструє і ладнає,",
          "Добрим словом звеселяє,",
          "Вчиться гарно і охоче,",
          "Аж блищать у нього очі.",
          "А Марічка – славна доня –",
          "Помагає мамі, в школі",
          "В неї добре справи йдуть.",
          "І тепер вони не ймуть,",
          "Що то була за навала,",
          "Щоб та сила зла пропала!",
          "Виболіла навіки!",
          "Хай усюди діточки",
          "На потіху їх батькам",
          "Ґречними ростуть. І вам",
          "Теж бажаю не тужити,",
          "Славно й мирно в щасті жити."
        ],
        "image_count": 1
      }
    ],
    "crew": {
      "authors": [
        5
      ]
    }
  },
  {
    "id": 164,
    "name": "Метелик і гном",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Барвистий метелик хвалився всім друзям,",
          "Що день без турбот веселиться він в лузі,",
          "Та й геть не помітив, як сонечко сіло",
          "І дуже швиденько надворі стемніло.",
          " ",
          "Аж раптом побачив він вогник маленький -",
          "Віконце світилось в хатинці старенькій.",
          "Там гномик з кульбабок варення варив,",
          "А пахощі линули аж до ланів.",
          " ",
          "Постукав до гнома метелик строкатий,",
          "Просивсь, щоб пустили його до кімнати.",
          "Він дуже любив смакувать солоденьке:",
          "Варення, медок, ще й цукерочок жменьку.",
          " ",
          "З кульбабок варення було пречудове:",
          "Солодке, духмяне, корисне, медове.",
          "Тож вдячний метелик із гномом здружився",
          "І поруч з господарем теж поселився.",
          " ",
          "Він кожного ранку літав у садочок",
          "І плів із кульбабок чарівний віночок.",
          "А гномик варення варив у хатині",
          "Й просив завітати і вас на гостину."
        ],
        "image_count": 1
      }
    ],
    "crew": {
      "authors": [
        24
      ]
    }
  },
  {
    "id": 163,
    "name": "Язичок",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Юрасику скоро буде три роки. Він уміє одягати штанці, защіпати светрик і навіть взувати кросівки. Але сьогодні йому не вдається. Мама хоче допомогти, однак хлопчик відмовляється. Тоді вона каже:",
          "– Поправ язичок.",
          "Юрасик відкидає кросівки вбік і біжить до лазнички, хапає ослінчик за ніжку, підсуває його ближче до стіни, аж до самого дзеркала, стає на нього, а тоді запихає пальчик до рота, щоб почати поправляти там язичок.",
          "Мама розпливається в усмішці й лагідно підказує:",
          "- Юрасику, у черевиків теж є язики. Ходімо покажу. – Вона бере Юрка на руки й несе до вбиральні. Вони нахиляються над кросівкою.",
          "- Ось він, - лагідно промовляє мама і торкає язичка на кросівці.",
          "Юрчикові тепер самому смішно. Він обіймає маму і вони дружно взувають Юрка у кросівки.",
          "Взутий і задоволений, Юрась підходить до дверей. Набирається сили й штовхає. Проте двері не хочуть відкриватись.",
          "- Чому? - напружено думає,",
          "а мама тут як тут:",
          "- Бери за ручку.",
          "Юрась підбігає до матусі й хапає її за праву руку, задерши голову так, щоб бачити мамину реакцію. Однак мама чомусь не рушає з місця. Кілька секунд тиші... Аж тепер мама розуміє, що Юрась не про ту ручку подумав.",
          "– Синку, — вигукує вона, — у дверей також є ручка, —  і пальчиком показує на неї.",
          "Юрась натискає на ручку й опиняється надворі.",
          " ",
          "Але раптом він відчуває, що дуже хоче пити й тому просить маму чайочку.",
          "– Добре, — відгукується мама і кличе повернутись до кухні, — Можеш не роззуватись, — продовжує, а через секунду додає – Я налию тобі з носика чайника, — і всміхається, — Тільки бери за вушко.",
          "Хлопчик двома ручками відразу хапається за власні вуха.",
          "– Та ні, — сміється матуся, — за вушко горнятка на столі.",
          "Юрко обережно правою ручкою бере горня за вушко, випиває чайочок і бадьоро чимчикує до дверей.",
          "– Як цікаво, — вголос думає він, — у мештів є язички, у горняток — вушка, у чайника — носик, у дверей — ручки, у стільчиків — ніжки!",
          " ",
          "– А у цього камінчика — очко, — додає мама і простягає Юрасикові камінчик з дірочкою наскрізь. Юрчик притуляє камінчик до ока й вигукує: –",
          "– Мамо, ми забули про хвостик... Редиска має хвостик!",
          "– Так! — підтримує мама, — А тепер час гуляти.",
          "І вони весело разом відчинили двері."
        ],
        "image_count": 1
      }
    ],
    "crew": {
      "authors": [
        5
      ]
    }
  },
  {
    "id": 162,
    "name": "Хто прокидається раніше за всіх?",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "\"Хто прокидається у лісі разом зі світанком?\" - гадала маленька Кваккі.",
          "Жабка жила на лісовому болоті і спала лише вдень, коли спекотно, і вночі.",
          "Та світанки вона зустрічала вгорі, на латаття. Застрибувала на найбільший листочок.",
          "І чекала сонечка.",
          "Але не в небі. Вона очікувала його купання в рідному болоті.",
          "Так і сиділа. Тихо-тихо.",
          "Ось вже промінчики понеслися лісом. Крізь сосни. Вісники близького Сонця.",
          "Кваккі все ще чекала відповіді на своє запитання: \"Хто ж прокидається разом з сонцем?\"",
          "І тут вона побачила пташку, що злетіла в небо, назустріч променям.",
          "Десь серед кущів за болотом почулося \"ку-ку, ку-ку\".",
          "Ось неподалік на сосні застрибала руда білка.",
          "\"Як всіх багато!\"",
          "Жабка вже не слухала. Вона дивилася, як підіймається сонце, щоб скупатися в її болоті.",
          "- Ква, ква, ква! - заспівала вона новому дню."
        ],
        "image_count": 1
      }
    ],
    "crew": {
      "authors": [
        6
      ]
    }
  },
  {
    "id": 161,
    "name": "Як Рак і Окунь ставок рятували",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Якось вийшов Рак зі своєї схованки на дні ставка і заплутався клешнею у дірявому пакеті.",
          "Дивиться, а довкола ще кілька плавають.",
          "Упіймав їх і вже думав десь глибоко закопати, як побачив молодого Окуня під прозорим ковпаком банки.",
          "Припідняв край горловини і звільнив полоненого.",
          "- З того боку теж сміття купа, - забідкався Окунь. - Навіть бите скло є.",
          "- Треба ставок рятувати. Це ж наш дім, - сказав Рак. - Клич усіх риб на допомогу. А я раків погукаю.",
          "Зібралось все ставкове товариство, дістало сміття з води. Раки його аж до сміттєвої урни на березі дотягли.",
          "І став ставок чистим-чистим. Що приємно там жити і рибам, і ракам.",
          "А люди, котрі жили неподалік, і самі почали слідкувати за чистотою довкола ставка. Адже так приємно відпочивати там, де нема сміття."
        ],
        "image_count": 1
      }
    ],
    "crew": {
      "authors": [
        6
      ]
    }
  },
  {
    "id": 160,
    "name": "Собачка Гривенька",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Ніхто, крім малого Владика з третього під'їзду не знав, як у їхньому дворі завелася пухнаста руденька Гривенька.",
          "А хлопчик якось, як повертався додому, помітив під лавкою крихітне цуценя, що помістилося на паперовій гривні.",
          "Тому й назвав знахідку Гривенькою.",
          "Забрав малечу додому.",
          "Але до вечора бабуся так розкашлялася, що хлопчик зрозумів - собачки вдома не буде.",
          "Наступного ранку Владик прокинувся раніше.",
          "Він знайшов на балконі кілька дощок і картонних коробок і вже збирався з усім цим в двір, як з кімнати вийшов тато.",
          "- Давай, допоможу.",
          "До зміни у пожежній частині і школи залишалась година.",
          "Кілька дощок перетворилися у буду. Одну коробку розклали, щоб Гривеньці було тепліше, поклали на неї стару хлопчачу куртку.",
          "Будку прилаштували під липою, поруч зі столом і лавками.",
          "Гривенька відразу ж забігла всередину, покрутила хвостиком, вмостилася в куточку і...",
          "- Вона ж голодна.",
          "Хлопчик приніс з дому надбиту піалку з молоком, погладив цуценя і...помчав складати портфеля.",
          " ",
          "Усім мешканцям трьох будинків сподобалася нова сусідка. Дідусі і бабусі, що ввечері збиралися біля столу, не лише годували її, а й дозволяли посидіти на колінах.",
          "Діти кидали з Гривенькою палички і бігали наввипередки.",
          "Та одного разу...",
          "Зі старої сумки баби Мані випали гроші. Руденьке цуценя це помітило чи почуло і кинулось до кількох папірців.",
          "Гривні опинилися в зубах, а собачка мчала за власницею, обігнала її і вручила згубу.",
          "- Дякую, - мовила розчулена старенька і погладила цуценя.",
          "Так Гривенька стала героєм. Вона повертала всі згуби господарям.",
          " ",
          "Коли собачка підросла, вона набралася сміливості виходити з їхнього двору.",
          "Але шумні вулиці її не вабили, Гривенька з радістю гуляла парком.",
          "Одного разу на алеї вона побачила копійку. Та поблизу нікого не було. Мала скарбошукачка схопила знахідку і віднесла її до свого дому.",
          "- А що це ти тут розкопуєш? - спитав за кілька днів Владик, що прийшов її провідати.",
          "Собачка закрутила хвостом і почала пити ще сильніше. Ось заблищала одна копійка, друга.",
          "- Та у тебе тут цілий скарб, - засміявся хлопчик. - Йдемо до магазину, купимо тобі якісь смаколики.",
          " ",
          "Владик взяв Гривеньку на руки перед входом в магазин. Вони ходили між прилавками. І собачка все роздивлялася. Хлопчик узяв для малечі кілька маленьких пачок корму.",
          "Аж тут Гривенька побачила м'ячик і кісточку.",
          "- Гав! Гав!",
          "Влад витяг з кишені гроші. Він хотів порадувати собачку і взяв з собою кишенькові. Але чи вистачить на все?",
          "Аж тут він побачив продавця - онук баби Мані.",
          "- Привіт, Гривенько. М'ячик хочеш? Буде тобі подарунок за врятовану пенсію.",
          "Задоволене цуценя бігло додому з м'ячики в зубах. У дворі вони гарно пограються.",
          " ",
          "У їхньому будинку оселився новий сусід. Він їздив на велосипеді з двома карапузами. І Гривенька часто їх супроводжувала в дворі.",
          "\" А якщо побігти за ним, \" - подумало цуценя якось рано-вранці, коли самотній велосипед поїхав по тротуару.",
          "Собачка кинулася навздогін. І за кільки хвилин її помітили.",
          "- Будеш рибалити зі мною? - спитав велосипедист, що якраз повертав у бік озера.",
          "Гривенька сіла біля дерева, коли вони зупинилися, і спостерігала, як з торбинки з'являються баночки, мішечки, розкладається вудилище.",
          "Поплавок з гачком за кілька хвилин пронеслися над головою цуцика і майнули у воду.",
          "\"Упіймаю!\"",
          "І собачка кинулася в озеро.",
          "- Не займай, - сказав рибалка.",
          "Але цуценя вирішило трохи поплавати. Воно ж перший раз у воді.",
          "На дні щось блищало. Гривенька набрала повітря, пірнула, а за хвилину витягла монетку.",
          "- Ти навіть тут скарби шукаєш, - засміявся дядько Петро.",
          "Але собака пірнула ще раз. І витягла перстень.",
          "Того ж вечора вона переїхала жити в квартиру.",
          "Аня і Сашко аж пищали від радостей, коли тато привів собаку.",
          "Але кожного ранку Гривенька виходила на вулицю і жила цілий день в буді. Іноді вона рятувала загублені гаманці сусідів.",
          "Та часто лежала собі на сонечку і раділа життю."
        ],
        "image_count": 1
      }
    ],
    "crew": {
      "authors": [
        6
      ]
    }
  },
  {
    "id": 159,
    "name": "Котигорошко",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Був собі один чоловік, мав шестеро синів та одну дочку. Пішли вони в поле орати і наказали, щоб сестра винесла їм обід. Вона каже.",
          "— А де ж ви будете орати? Я не знаю.",
          "Вони кажуть:",
          "— Ми будемо тягти скибу від дому аж до тії ниви, де будемо орати,— то ти за тією борозною і йди.",
          "Поїхали.",
          "А змій жив над тим полем у лісі та взяв тую скибу закотив, а свою витяг до своїх палаців. От вона як понесла братам обідати та пішла за тією скибою і доти йшла, аж поки зайшла до змієвого двора. Там її змій і вхопив.",
          "Поприходили сини ввечері додому та й кажуть матері.",
          "— Ввесь день орали, а ви нам не прислали й пообідати.",
          "— Як-то не прислала? Адже Оленка понесла, та й досі її нема. Я думала, вона з вами вернеться. Чи не заблукалась?",
          "Брати й кажуть.",
          "— Треба йти шукати її.",
          "Та й пішли всі шість за тією скибою і зайшли таки до того змієвого двора, де їх сестра була. Приходять туди, коли вона там.",
          "— Братики мої милі, де ж я вас подіну, як змій прилетить? Він же вас поїсть!",
          "Коли це й змій летить.",
          "— А,—каже,— людський дух пахне. А що, хлопці, биться чи мириться?!",
          "— Ні,— кажуть,— биться!",
          "— Ходіть же на залізний тік!",
          "Пішли на залізний тік биться. Не довго й бились, як ударив їх змій, так і загнав у той тік. Забрав їх тоді тільки живих та й закинув до глибокої темниці.",
          "А той чоловік та жінка ждуть та й ждуть синів,— нема. От одного разу пішла жінка на річку прати, коли ж котиться горошинка по дорозі... Жінка взяла горошинку та й із'їла.",
          "Згодом народився в неї син. Назвали його Котигорошком.",
          "Росте та й росте той син, як з води,— не багато літ, а вже великий виріс. Одного разу батько з сином копали колодязь,— докопались до великого каменя. Батько побіг кликати людей, щоб допомогли його викинути. Поки батько ходив, а Котигорошко узяв та й викинув. Приходять люде, як глянули — аж поторопіли, так злякались, що в його така сила, та й хотіли його вбити. А він підкинув того каменя вгору та й підхопив,— люде й повтікали.",
          "От копають далі та й докопалися до великого шматка заліза. Витяг його Котигорошко та й забрав.",
          "От і питається раз Котигорошко в батька, в матері.",
          "— Десь повинні були в мене бути брати й сестри.",
          "— Е-е, — кажуть,— синку, була в тебе і сестра й шестеро братів, та таке й таке їм трапилось.",
          "— Ну,— каже він,— так я ж піду їх шукати. Батько й мати умовляють його.",
          "— Не йди, сину, шестеро пішло, та загинуло, а то ти один щоб не загинув!",
          "— Ні, таки піду! Як же таки свою кров та не визволити? Узяв те залізо, що викопав, та й поніс до коваля.",
          "— Скуй,— каже,— мені булаву, та велику!",
          "Як почав коваль кувати, то скував таку, що всилу з кузні винесли. Узяв Котигорошко тую булаву, як замахнув, як кинув угору... Та й каже до батька.",
          "— Ляжу я спати, а ви мене збудіть, як летітиме вона через дванадцять суток.",
          "Та й ліг. На тринадцяті сутки гуде тая булава! Збудив його батько, він схопився, підставив пальця, булава як ударилась об його, так і розскочилась надвоє. Він і каже.",
          "— Ні, з цією булавою не можна йти шукати братів та сестру,— треба скувати другу.",
          "Поніс її знову до коваля.",
          "— На,— каже,— перекуй, щоб було по мені!",
          "Викував коваль ще більшу. Котигорошко й ту шпурнув угору та й ліг знов спати на дванадцять суток. На тринадцяті сутки летить тая булава назад, реве,— аж земля труситься. Збудили Котигорошка, він схопився, підставив пальця,— булава як ударилась об його,— тільки трошки зігнулась.",
          "— Ну, з цією булавою можна шукати братів та сестру. Печіть, мамо, буханці та сушіть сухарці,— піду.",
          "Узяв тую булаву, в торбу буханців та сухарців, попрощався, пішов.",
          "Пішов за тією скибою, за тією давньою, що ще трохи знати було, та й зайшов у ліс. Іде тим лісом, іде та й іде, коли приходить до такого великого двора. Увіходить у двір, тоді в будинок, а змія нема, сама сестра Оленка дома.",
          "— Здорова була, дівчино! — каже Котигорошко.",
          "— Здоров був, парубче. Та чого ти сюди зайшов, прилетить змій, то він тебе з'їсть.",
          "— Отже, може, й не з'їсть! А ти ж хто така?",
          "— Я була одна дочка в батька й матері, та мене змій украв; а шестеро братів пішло визволяти та й загинуло.",
          "— Де ж вони? — питається Котигорошко.",
          "— Закинув змій до темниці, та не знаю, чи ще живі, чи, може, й на попілець потрухли.",
          "— Отже, може, я тебе визволю,— каже Котигорошко.",
          "— Де тобі визволити? Шестеро не визволило, а то б ти сам: — каже Оленка.",
          "— Дарма! — відказує Котигорошко. Та й сів на вікні, дожидається.",
          "Коли це летить змій. Прилетів та тільки в хату — зараз.",
          "— Ге,— каже,— людський дух пахне!",
          "— Де б то не пах,— одказує Котигорошко,— коли я прийшов.",
          "— Агов, хлопче,— а чого тобі тут треба? Биться чи мириться?",
          "— Де то вже мириться,— биться! — каже Котигорошко.",
          "— Ходім же на залізний тік!",
          "— Ходім! Прийшли. Змій і каже.",
          "— Бий ти!",
          "— Ні,— каже Котигорошко,— бий ти попереду!",
          "От змій як ударив його, так по кісточки і ввігнав у залізний тік. Вирвав ноги Котигорошко, як замахнув булавою, як ударив змія,— ввігнав його в залізний тік по коліна. Вирвався змій, ударив Котигорошка,— і того по коліна ввігнав. Ударив Котигорошко вдруге, по пояс змія загнав у тік, ударив утретє,— зовсім убив.",
          "Пішов тоді в льохи-темниці глибокі, одімкнув своїх братів, а вони тільки-тільки що живі. Забрав тоді їх, забрав сестру Оденку і все золото та срібло, що було в змія, та й пішов додому.",
          "От ідуть, а він їм і не признається, що він їх брат. Перейшли там скільки дороги, сіли під дубком спочивати. А Котигорошко притомився після того бою та й заснув дуже. А ті шестеро братів і радяться.",
          "— Будуть з нас люде сміятися, що ми шестеро змія не подужали, а він сам побив. Та й добро змієве він собі все забере.",
          "От радилися-радилися та й урадили, тепер він спить, не почує,— прив’язати його добре ликами до дубка, щоб не вирвався,— тут його звір розірве. Як урадили, так і зробили, прив'язали та й пішли собі.",
          "А Котигорошко спить і не чує того. Спав день, спав ніч, прокидається — прив'язаний. Він як стенувся,— так того дубка й вивернув з корінням. От узяв тоді того дубка на плечі та й пішов додому.",
          "Підходить до хати, аж чує; брати вже прийшли та й розпитуються в матері.",
          "— А що, мамо, чи в вас іще були діти?",
          "— Та як же? Син Котигорошко був та вас пішов визволяти. Вони тоді.",
          "— Оце ж ми його прип'яли,— треба бігти та одіп'ясти.",
          "А Котигорошко як пошпурить тим дубком у хату,— за малим хати не розваляв.",
          "— Оставайтесь же, коли ви такі! — каже.— Піду я в світа.",
          "Та й пішов знову, на плечі булаву взявши.",
          "Іде собі та йде, коли дивиться — відтіль гора і відсіль гора, а між ними чоловік, руками й ногами в ті гори вперся та й розпиха їх. Каже Котигорошко.",
          "— Боже поможи!",
          "— Дай боже здоров'я!",
          "— А що то ти, чоловіче, робиш?",
          "— Гори розпихаю, щоб шлях був.",
          "— А куди йдеш? — питає Котигорошко.",
          "— Щастя шукати.",
          "— Ну, то й я туди. А як ти звешся?",
          "— Вернигора. А ти?",
          "— Котигорошко. Ходім разом!",
          "— Ходім!",
          "Пішли вони. Ідуть, коли бачать: чоловік серед лісу як махне рукою — так дуби й вивертає з корінням.",
          "— Боже поможи!",
          "— Дай боже здоров'я!",
          "— А що ти, чоловіче, робиш?",
          "— Дерева вивертаю, щоб іти було просторіше.",
          "— А куди йдеш?",
          "— Щастя шукати.",
          "— Ну, то й ми туди. А як звешся?",
          "— Вернидуб. А ви?",
          "— Котигорошко та Вернигора. Ходім разом!",
          "— Ходім!",
          "Пішли втрьох. Ідуть, коли бачать — чоловік із здоровенними вусами над річкою: як крутнув вусом,— так вода й розступилася. Що й по дну можна перейти. Вони до його.",
          "— Боже поможи!",
          "— Дай боже здоров'я!",
          "— А що ти, чоловіче, робиш?",
          "— Та воду одвертаю, щоб річку перейти.",
          "— А куди йдеш?",
          "— Щастя шукати.",
          "— Ну, та й ми туди. А як звешся?",
          "— Крутивус. А ви?",
          "— Котигорошко, Вернигора, Вернидуб. Ходім разом.",
          "— Ходім!",
          "Пішли. І так їм добре йти: де гора на дорозі,— Вернигора перекине; де ліс,— Вернидуб виверне; де річка,— Крутивус воду одверне. От зайшли вони в такий великий ліс,— коли бачать, аж у лісі стоїть хатка. Увійшли в хатку, — нікого нема. Котигорошко й каже.",
          "— Отут ми й заночуємо.",
          "Переночували, а на другий день Котигорошко й каже:",
          "— Ти, Вернигоро, зоставайся дома та вари їсти, а ми втрьох підемо на полювання.",
          "Пішли вони, а Вернигора наварив їсти та й ліг спочивати. Коли хтось стукає в двері.",
          "— Одчини!",
          "— Не великий пан, одчиниш і сам,— каже Вернигора.",
          "Двері одчинились та й знов хтось кричить:",
          "— Пересади через поріг!",
          "— Не великий пан, перелізеш і сам.",
          "Коли влазить дідок маленький, а борода на сажень волочиться. Як ухопив Вернигору за чуба та й почепив його на гвіздок на стіну. А сам усе, що було наварене, виїв, випив, у Вернигори з спини ремінь шкіри видрав та й подався.",
          "Вернигора крутивсь-крутивсь, якось одірвав свого чуба космик, кинувся знову варити; поки товариші поприходили, уже доварює.",
          "— А чого ти запізнився з обідом?",
          "— Та задрімав трохи.",
          "Наїлись та й полягали Спати. На другий день устають. Котигорошко й каже:",
          "— Ну, тепер ти, Вернидубе, зоставайся, а ми підемо на полювання.",
          "Пішли вони, а Вернидуб наварив їсти та й ліг спочивати. Аж",
          "хтось стукає в двері:",
          "— Одчини!",
          "— Не великий пан, одчиниш і сам.",
          "— Пересади через поріг!",
          "— Не великий пан, перелізеш і сам.",
          "Коли й лізе дідок маленький, а борода на сажень волочиться. Як ухопить Вернидуба за чуба та й почепив на гвіздок. А сам усе, що було наварене, виїв, випив, у Вернидуба з спини ремінь шкіри видрав та й подався.",
          "Вернидуб борсався, борсався, якось уже там з гвіздка зірвався та й нум швидше обідати варити. Коли це приходить товариство.",
          "— А що це ти з обідом опізнивсь?",
          "— Та задрімав,— каже,— трохи...",
          "А Вернигора вже й мовчить: догадався, що воно було. На третій день зостався Крутивус,— і з ним те саме. А Котигорошко й каже.",
          "— Ну, та й ліниві ви обідати варити! Уже ж завтра ви йдіть на полювання, а я зостануся дома.",
          "На другий день так і є: ті троє йдуть на полювання, а Котигорошко дома зостається. От наварив він їсти та й ліг спочивати. Аж грюкає хтось у двері.",
          "— Одчини!",
          "— Стривай, одчиню,— каже Котигорошко.",
          "Одчинив двері,— аж там дідок маленький, а борода на сажень волочиться.",
          "— Пересади через поріг!",
          "Узяв Котигорошко, пересадив. Коли той пнеться до його, пнеться.",
          "— А чого тобі? — питає Котигорошко.",
          "— А ось побачиш чого,— каже дідок та доп'явсь до чуба та тільки хотів ухопити, а Котигорошко;",
          "— То ти такий! — та собі хап його за бороду, вхопив сокиру, потяг його до дуба, розколов його, заправив у розколину дідову бороду й защікнув її там.",
          "— Коли ти,— каже,— такий, дідусю, що зараз до чуба берешся, то посидь собі тут, поки я знову сюди прийду.",
          "Приходить він у хату,— вже й товариство поприходило.",
          "— А що обід?",
          "— Давно впрів.",
          "Пообідали, а тоді Котигорошко й каже:",
          "— А ходіть лиш — я вам таке, диво покажу, що ну!",
          "Приходить до того дуба, коли ні дідка, ні дуба нема: вивернув дідок дуба з коренем та й потяг так за собою. Тоді Котигорошко розказав товаришам, що йому було, а ті вже й про своє призналися, як їх дідок за чуба чіпляв та реміння з спини драв.",
          "— Е,— каже Котигорошко,— коли він такий, то ходім його шукать.",
          "А де дідок того дуба тяг,— там так і знать, що волочено,— вони за тим слідом і йдуть. І так дійшли аж до глибокої ями, що й дна не видно. Котигорошко й каже.",
          "— Лізь туди, Вернигоро!",
          "— А цур йому!",
          "— Ну ти, Вернидубе!",
          "Не схотів і Вернидуб, і Крутивус.",
          "— Коли ж так,— каже Котигорошко,— полізу я сам. Давайте плести шнури!",
          "Наплели вони шнурів, умотав Котигорошко руку в кінець та й каже:",
          "— Спускайте!",
          "Почали вони спускати, довго спускали,— таки сягнули до дна,— аж на інший світ. Став там Котигорошко ходити,— аж дивиться, стоїть палац великий. Він увійшов у той палац, коли так усе й сяє золотом та дорогим камінням. Іде він покоями,— аж вибігає йому назустріч королівна — така гарна, що й в світі кращої нема.",
          "— Ой,— каже,— чоловіче добрий, чого ти сюди зайшов?",
          "— Та я, — говорить Котигорошко,— шукаю дідка маленького, що борода на сажень волочиться.",
          "— Єсть,— каже вона,— дідок, бороду з дубка визволяє. Не йди до його,— він тебе вб'є, бо вже багато він людей побив.",
          "— Не вб'є! — каже Котигорошко,— то ж я йому й бороду защікнув. А ти ж чого тут живеш?",
          "— А я,— каже вона,— королівна, та мене сей дідок украв і в неволі держить.",
          "— Ну, то я тебе визволю. Веди мене до його!",
          "Вона й повела. Коли так справді, сидить дідок і вже бороду визволив з дубка. Як побачив Котигорошка, то й каже.",
          "— А чого ти прийшов? Биться чи мириться?",
          "— Де вже,— каже Котигорошко,— мириться — биться!",
          "От і почали вони биться. Бились-бились, і таки вбив його Котигорошко своєю булавою. Тоді вдвох із королівною забрали все золото й дороге каміння у три мішки та й пішли до тієї ями, що він спускався. Прийшов та й гукає.",
          "— Агов, брати,— чи ви ще є?",
          "— Є!",
          "Він прив'язав до мотуза один мішок та й сіпнув, щоб тягли.",
          "— Це ваше.",
          "Витягли, спустили знову мотуз. Він прив'язав другий мішок.",
          "— І це ваше.",
          "І третій їм оддав,— усе, що добув. Тоді прив'язав до мотуза королівну.",
          "— А це моє,— каже.",
          "Витягли ті троє королівну, тоді вже Котигорошка треба тягти. Вони й роздумались.",
          "— Нащо будемо його тягти? Нехай лучче й королівна нам достанеться. Підтягнім його вгору та тоді й пустимо,— він упаде та й уб'ється.",
          "А Котигорошко та й догадався, що вони вже надумали щось,— узяв та й прив'язав до мотуза каменюку та й гукає.",
          "— Тягніть мене!",
          "Вони підтягли високо, а тоді й кинули,— камінь тільки гуп!",
          "— Ну,— каже Котигорошко,— добрі ж і ви!",
          "Пішов він тим світом. Іде та й іде, коли насунули хмари, як ударить дощ та град. Він і заховався під дубом. Коли чує,— на дубі пищать грифенята в гнізді.",
          "Він заліз на дуба та й прикрив їх свитою. Перейшов дощ, прилітає велика птиця гриф, тих грифенят батько. Побачив, що діти вкриті, та й питає:",
          "— Хто це вас накрив? А діти кажуть:",
          "— Як не з'їси, то ми скажемо.",
          "— Ні,— каже,— не з'їм.",
          "— Отам чоловік сидить під деревом, то він накрив.",
          "Гриф прилетів до Котигорошка та й каже:",
          "— Кажи, що тобі треба,— я тобі все дам, бо це вперше, що в мене діти зосталися живі, а то все я полечу, а тут піде дощ,— вони в гнізді й заллються.",
          "— Винеси мене,— каже Котигорошко,— на той світ.",
          "— Ну, добру ти мені загадку загадав! Ну, та дарма,— треба летіти. Візьмімо з собою шість кадовбів м'яса та шість кадовбів води, то як я летітиму та поверну до тебе голову направо, то ти мені і вкинеш у рот шматок м'яса, а як поверну ліворуч, то даси трохи води, а то не долечу та й упаду.",
          "Взяли вони шість кадовбів м'яса та шість кадовбів води, сів Котигорошко на грифа,— полетіли. Летять та й летять, то гриф як поверне голову направо, то Котигорошко йому і вкине в рот шматок м'яса, а як наліво — дасть йому трохи води. Довго так летіли,— от-от уже долітають до сього світу. Коли гриф і повертає голову направо, а в кадовбах і шматочка м'яса нема. Тоді Котигорошко одрізав у себе литку та й кинув грифові в пащу. Вилетіли нагору, гриф і питається:",
          "— Чого це ти мені такого гарного дав аж наприкінці?",
          "Котигорошко й показав на свою ногу:",
          "— От чого,— каже.",
          "Тоді гриф виригнув литку, полетів і приніс цілющої води: як притулили литку та покропили тією водою,— вона й приросла.",
          "Гриф тоді вернувся додому, а Котигорошко пішов шукати своїх товаришів. А вони вже подались туди, де тієї королівни батько, там у його живуть та сваряться проміж себе: кожен хоче з королівною оженитися, то й не помиряться.",
          "Коли це приходить Котигорошко. Вони полякалися, думали, що він їх повбиває. А він і каже:",
          "— Рідні брати, та й то зрадили,— мушу вас простити.",
          "Та й простив. А сам одружився з тією королівною та й живе."
        ],
        "audio": {
          "size": 18878401,
          "duration": 1572000
        },
        "image_count": 1
      }
    ]
  },
  {
    "id": 158,
    "name": "Казка про Печальку",
    "create_date": 0,
    "tags": [
      "audio",
      "author"
    ],
    "content": [
      {
        "audio": {
          "size": 3397271,
          "duration": 212000
        },
        "image_count": 1
      }
    ],
    "crew": {
      "authors": [
        7
      ],
      "readers": [
        8
      ]
    }
  },
  {
    "id": 157,
    "name": "Історія про Принцесу Ромашку",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "В одному казковому королівстві жила вродлива, але жадібна Принцеса з незвичайним ім'ям - Ромашка. Вона ніколи ні з ким не ділилася, тому зовсім не мала друзів. Їй було дуже самотньо і ,щоб хоч якось себе розрадити, дівчина ловила метеликів, саджала їх у клітку та довго спостерігала за ними.",
          "Якось одному спритному метелику вдалося втекти і розказати Феї Природі про витівки Принцеси. Фея відразу прилетіла до палацу та гнівно попередила кривдницю.",
          "- Принцесо Ромашко, звільніть метеликів негайно! Якщо ні, я Вас на щось перетворю!",
          "Але Принцеса не поспішала відчиняти клітку і лише розсміялася у відповідь. Тоді Фея Природа махнула своїм довгим строкатим рукавом,  і на місці маленької леді з'явилася велика гарна квітка - ромашка. А Фея Природа випустила полонених та полетіла до своїх володінь.",
          "Квітка спочатку ніжилася на сонечку, слухала дзвінкий пташиний спів та милувалася різнобарвними метеликами, які , мов у таночку, кружляли  навколо.",
          "- Це ж треба! Вони набагото красивіші та веселіші на волі! Більше не буду кривдити комах! Вибачте, любі метелики!",
          "Метелики весело затріпотіли крильцями та полетіли далі. Квітка лишилася одна. Їй стало від цього дуже сумно. Раптом вона почула веселе дзижчання. Це була маленька Бджілка, яка  літала зовсім поряд. Ромашка покликала її до себе та пригостила солодким пилком. Кожного дня бджілка прилітала на галявину, шепотіла Ромашці свої цікаві бджолині історії, а та її частувала смачним пилком. Так вони і потоваришували. Принцесі було дуже соромно за вчинки, які вона робила, будучи людиною. Ромашка вирішила виправитися.",
          "- Подружко- Бджілко, я запрошую на гостини всю твою родину. Хай також поласуюють   разом з тобою!",
          "- Дякую, Подружко-Ромашко! Будемо залюбки! Зустрінемося завтра!",
          "Наступного дня на галявину прилетів цілий бджолиний рій. Гості спрагло збирали пилок та дякували господині. Квітка стала слабкою, але кожне \"Дякую!\" їй надавало сили.",
          "Увечері втомлена, але щаслива, Ромашка ледве трималась на своїй тендітній ніжці, її квітчаста голівка йшла обертом, а листочки покрутилися від спраги. Побачила її Фея Природа та ледве впізнала.",
          "- Невже це та сама Принцеса Ромашка?",
          "Вона підійшла ближче, махнула своїм довгим строкатим рукавом  і обернула квітку знову на людину.",
          "- Дякую, Феє Природо! Я вже ніколи не стану ображати комах! Нікого не  буду кривдити взагалі!",
          "- Добре, Принцесо, що Ви все зрозуміли! Дякую, Вам, Ромашко, що нагодували моїх бджіл! Вони для Вас передали гостинець!",
          "Фея  сунула руку у чарівну велику торбу, дістала горнятко меду і дала дівчині. Принцеса  подякувала і вперше в житті запросила до палацу всіх бажаючих на медове чаювання. Вона покликала  і  Фею Природу, і бджіл, і метеликів. Їй було так радісно від того, що навколо багато друзів. Відтоді Принцеса Ромашка  стала любити та захищати природу, дарувати оточуючим своє добро та радіти життю. А про її жадібність уже всі давно забули. Принцеса Ромашка і досі дуже вродлива. А після цієї історії   красивою стала її душа."
        ],
        "image_count": 1
      }
    ],
    "crew": {
      "authors": [
        9
      ]
    }
  },
  {
    "id": 156,
    "name": "Пригоди фантика",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Привіт! Я фантик від цукерки!",
          "До урни я не долетів!",
          "Носив мене на крилах вітер,",
          "На кущик потім почепив.",
          "Я так блищав і шелестів,",
          "Що налякав пташок.",
          "А кущик мені шепотів:",
          "\"Ти придавив листок!\"",
          "Здійнявся вітер і мене приніс",
          "На дуже гарну клумбу,",
          "Але сказав мені нарцис,",
          "Що я тут жить не буду.",
          "Прибігла кицька й почала",
          "Весело гратись мною.",
          "Нарешті, думаю, ура!",
          "Я подружусь з тобою!",
          "Але не довго я радів -",
          "Мій друг мене пошкрябав!",
          "І я ще далі полетів",
          "На озеро до жаби.",
          "Вона сказала \"Ква-ква-ква!",
          "Ти нам тут не потрібен!",
          "У нас і так брудна ріка,",
          "Ти ще й лякаєш рибу!\"",
          "І тут мене рукою взяв",
          "Один малий хлопчина,",
          "До урни він мене поклав,",
          "Де вся моя родина.",
          "Всі фантики, обгортки і кульки",
          "Мене так раді були бачить,",
          "Мене зустріли залюбки!",
          "Я дякую тобі, юначе!"
        ],
        "image_count": 1
      }
    ],
    "crew": {
      "authors": [
        9
      ]
    }
  },
  {
    "id": 155,
    "name": "Як Хмарка знайшла друзів",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Одного разу маленька біленька Хмаринка з'явилась у небі. Їй дуже кортіло з кимось погратися. Підлетіла вона до Сонечка, а воно відразу сховалося за величезною тіткою Хмарою. Хмаринка образилась і полетіла далі. Помітивши галасливих малят, вона захотіла приєднатися до їхньої гри. Але діти, угледівши непрохану гостю, просто розбіглися.",
          "Хмаринка збільшувалася в розмірі, але все ще лишалася дитиною. Їй складно було зрозуміти, чому з нею ніхто не грав. Вона летіла далі, розмірковуючи, а на її  сіреньких оченятах уже з'явилися сльози. Хмаринці було складно стримувати свій відчай, і сльози полилися рясним дощем. Її плач  був зупинений  дзвінким сміхом. То раділи теплому дощику  квіти. Хмаринка дуже здивувалася.",
          "- Добрий день, квіточки! Ваш сміх схожий на звук дзвіночків! Ви не боїтесь мене?",
          "- Вітаємо, Хмаринко! Дякуємо! Це й не дивно, адже ми і є голубі Дзвіночки. Спасибі, що полила нас та напоїла. Ми хочемо з тобою товаришувати!",
          "Зрадівши, що нарешті знайшла друзів, Хмаринка почала жваво танцювати, а квітки заграли ніжну мелодію своїми дзвінкими переливами. З'явилося золотаве Сонечко і також закружляло у веселому танку разом із Хмаринкою. Невідомо звідки взявся кольоровий міст - Веселка, який виконував своє призначення - робив усіх веселими, єднаючи серця.  Вибігли із будинків замріяні дітлахи і приєдналися до цієї дивовижної компанії. Всім було дуже файно. Хмаринка раділа більше від усіх, адже після дощу для неї прийшло справжнє щастя. Її не покидала думка, що цей дощ вона зробила сама.",
          "- Як добре, що я можу подарувати комусь радість! Від цього здійснилась і моя мрія - я знайшла друзів, з якими так добре проводити час разом!"
        ],
        "image_count": 1
      }
    ],
    "crew": {
      "authors": [
        9
      ]
    }
  },
  {
    "id": 154,
    "name": "Троє поросят",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Були собі на світі троє поросят. Троє братів. Усі одна-кові на зріст, кругленькі, рожеві, з однаковими веселими хвостиками. Звали поросят Ніф-Ніф, Нуф-Нуф і Наф-Наф. Усе літо вони перекидалися в зеленій траві, гріли-ся на сонечку, ніжилися в калюжах.",
          "Та ось настала осінь.",
          "— Час нам подумати про зиму, — сказав якось Наф-Наф. — Треба збудувати будинок і зимувати разом під одним теплим дахом.",
          "Але його братам не хотілося братись до роботи.",
          "— Ну, як собі хочете. Тоді я сам-один будуватиму собі дім, — сказав Наф-Наф. — На вас не чекатиму.",
          "День у день ставало холодніше. І тільки тоді, коли ве-лика калюжа край дороги почала щоранку вкриватися тоненькою кірочкою льоду, ліниві брати нарешті почали працювати.",
          "Ніф-Ніф зметикував, що найшвидше і най-простіше збудувати будинок із соломи. Він так і зробив. Вже до вечора його хатка була готова.",
          "Нуф-Нуф неподалік теж будував собі хатку. Він ви-рішив збудувати теплішу хату — з гілок і тонких лози-нок: забив у землю кілки, заплів їх лозинами, на по-крівлю навалив сухого листя, і до вечора будинок був готовий.",
          "Закінчивши будівництво, брати пішли до Наф-Нафа подивитися, який він собі побудував будиночок.",
          "А Наф-Наф натягав каміння, намісив глини і, не по-спішаючи, будував надійний, міцний будинок, де мож-на було б сховатись від вітру, дощу й морозу. Він зро-бив у будинку важкі дубові двері із засувом, щоб вовк із сусіднього лісу не міг до нього залізти.",
          "— Що ти будуєш? — в один голос вигукнули здиво-вані Ніф-Ніф та Нуф-Нуф. — Що це — будинок для по-росяти чи фортеця?!",
          "— Будинок для поросяти має бути фортецею! — спокійно відповів Наф-Наф, не кидаючи роботи.",
          "— Чи не збираєшся ти з кимось воювати? — ве-село хрокнув Ніф-Ніф і підморгнув Нуф-Нуфові.",
          "А Наф-Наф, незважаючи ні на що, і далі мурував собі стіну свого будинку.",
          "— Бач, як він боїться вовка! — сказав Ніф-Ніф. — Він боїться, що його з’їдять!",
          "— Ніяких вовків нема! — додав Нуф-Нуф. — Він просто боягуз!",
          "Вони хотіли подражнити Наф-Нафа, але той навіть не оглянувся. І два хоробрі братики пішли гуляти. Дорогою вони співали й танцювали. Вони так розшумілися, що розбудили вовка, який спав під сосною.",
          "— Що за гамір? — незадоволено пробуркотів злий і голодний вовк.",
          "— Ну, які тут можуть бути вовки! — казав у цей час Ніф-Ніф, який вовків бачив тільки на малюнках.",
          "— Ось ми як схопимо його за ніс, то знатиме! — додав Нуф-Нуф, який теж ніколи не бачив живого вовка.",
          "І раптом вони побачили справжнього живого вовка! Він стояв за великим деревом, і в нього був та-кий страшний вигляд, такі злі очі і така зубата паща, що в Ніф-Ніфа і Нуф-Нуфа дрібно-дрібно затрем-тіли тонкі хвостики. Раптом поросята схаменулись і зі страшним вереском кинулися навтіки. Вони бі-гли кожен до свого будинку.",
          "Ніф-Ніф перший добіг до своєї солом’яної хатки і ледве встиг хряснути дверима пе-ред самим носом вовка.",
          "— Зараз же відчини двері! — прогарчав вовк. — А то я їх виламаю!",
          "— Ні! — хрокнув Ніф-Ніф. — Я не відчиню!",
          "— Зараз же відчини двері! — прогарчав знову вовк. — А то я так дмухну, що весь твій дім розле-титься!",
          "Але  Ніф-Ніф  від  страху  нічо-го вже не міг відповісти. Тоді вовк почав дмухати. Він дмухнув пер-ший раз, другий. Коли вовк дмух-нув утретє, хатка розлетілася на всі боки. Ніф-Ніф ледь вислиз-нув перед носом вовка і кинув-ся тікати. За хвилину він був уже біля дверей Нуф-Нуфа.",
          "Ледве встигли брати замкнутися, як почули голос вовка:",
          "— Ну, тепер я з’їм вас обох! За-раз же відчиніть двері! — прогарчав вовк. — Ну, заждіть же! Від цього дому зараз нічого не залишиться!",
          "І він почав дмухати. Коли вовк дмухнув уп’яте, дім захитався і роз-валився. Перелякані поросята ки-нулись до будинку Наф-Нафа.",
          "Ледь живі, Ніф-Ніф та Нуф-Нуф  підбігли  до  будин-ку Наф-Нафа, кинулись під ліжко і там причаї-лися. Наф-Наф хутко зачинив двері на за-сув, сам сів на дзи-ґлик.",
          "Тут постукали у двері.",
          "— Хто стукає? — спокійним голосом спитав Наф-Наф.",
          "— Відчиняй без балачок! — почувся грубий голос вовка.",
          "— Ще чого! І не подумаю! — твердим голосом відповів Наф-Наф.",
          "— Он як?! Ну, бережіться ж! Тепер я з’їм усіх трьох!",
          "— Ану, спробуй! — відповів з-за дверей Наф-Наф, навіть не підвівшись зі свого дзиґлика.",
          "Тоді вовк втягнув у себе якнайбільше по-вітря і дмухнув щосили! Та скільки б він не дмухав, навіть найменшенький камінець не зрушив з місця.",
          "Тоді вовк почав трясти двері. Але двері теж не піддавалися. Вовк почав від злості шкрябати пазурами стіни будинку і гриз-ти каміння. Але він тільки поламав собі кігті і попсував зуби.",
          "Тут вовк підвів голову і помітив великий, широкий димар на даху. Та щойно він почав спускатися по димарю, розумний Наф-Наф одразу здогадався, у чому справа. Він швидко кинувся до казана, у якому на вогні кипіла вода, і зняв з нього кришку. Чорний, як сажотрус, вовк бебехнувся просто в окріп. З ди-ким ревом ошпарений вовк вилетів у димар назад на дах, скотився по ньому на землю і кинувся в ліс.",
          "А троє маленьких поросят дивилися йому вслід і раділи, що вони так вдало провчили злого розбій-ника. З того часу брати жили разом під одним дахом."
        ],
        "audio": {
          "size": 4763839,
          "duration": 396000
        },
        "image_count": 1
      }
    ],
    "crew": {
      "readers": [
        56
      ],
      "graphics": [
        57
      ]
    }
  },
  {
    "id": 153,
    "name": "Як літери посварилися",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Було у мами Абетки аж тридцять дві донечки – літери-сестрички. А найменший – синочок, на ім’я М’який знак. Родина була великою і дружною, кожен своє місце знав, з радістю та охотою брався за свою роботу. Літери будували слова та речення, і кожна з буквочок вважала себе дуже важливою і потрібною. Зрештою, так і було.",
          "Та ось одного разу сестрички посварилися.",
          "– Це несправедливо! – насупилася літера О, сідаючи біля товстенької Ф. – Я працюю більше за інших! Погляньте лишень, скільки слів починається з мене: огірок, оберіг, овечка, обіцянка, огорожа, одяг, ожина… А вигуки щомиті: «Ой, лишенько!», «Ого!», «Овва!», «Оце так!»… Немає мені спокою ні на мить!",
          "– Помиляєшся, сестричко! – обережно зауважила літера А. – Найстарша і найголовніша я, тож і роботи маю найбільше. Проте не скаржуся… Хіба добре байдики бити?",
          "– А чого це ти найголовніша? – надула губки сварлива О. – Що найстарша – то так, але ми всі однакові для матусі Абетки.",
          "– Не сваріться, сестрички, – підстрибнув на одній ніжці крихітка Ь. – Ми справді всі однакові: розумні, працьовиті, дотепні… Якщо розбіжимося, у словах почнеться справжня плутанина!",
          "– Охо-хо-хо! Тримайте мене! – схопившись за боки, засміялася літера Ф. – Хто озвався! Може ми й працьовиті, братику, а ось ти і сестричка И – справжні нероби. Хіба є слова, які починаються з Ь чи И? Немає! Вашої відсутності ніхто й не помітив би!",
          "Крихітка Ь, який і справді скрізь і завжди ховався за спинами літер-сестричок, роблячи їх м’якішими та ніжнішими, уперше в житті образився! Йому стало дуже прикро і боляче, тож малюк сховався під пеньочком і гірко захлипав.",
          "– Які ви злюки! – заступилася скромна і справедлива літера И. – Ь робив нас добрішими, а світ – гарнішим. Негайно просіть вибачення!",
          "– Іще чого! – задерла носика літера Я. – Поплаче, посердиться, засумує і повернеться!",
          "Літера И взяла братика за ручку і повела до тітоньки Арифметики.",
          "– Можна ми у вас трішки погостюємо? – несміливо запитали И та Ь у мудрої родички.",
          "– Можна! Можна! – радіючи гостям, застрибали навколо щасливі цифри, а строга тітонька привітно усміхнулася.",
          "Тим часом у родині Абетки почався справжній переполох. Роботи у літер побільшало, вони сердито стрибали з одного місця на інше, але слова виходили смішні та недолугі. А деякі узагалі зникли!",
          "– Хіба є така тварина – «кет»? – насупився дідусь Апостроф, повагом гуляючи подвір’ям Абетки. – Тут точно має бути інша літера! Агов, голосні! Шикуйтеся рядочком, будь ласка!",
          "Налякані А, О, У, Е та І, ховаючись одна за одну, притупцяли до суворого дідуся.",
          "– Це хто? – тицьнувши паличкою на велетенську тварину, прижмурився Апостроф.",
          "– Кіт! – заявила смілива літера А.",
          "– Ні-ні! Кот! – сховалася за сестричку полохлива літера І.",
          "– А може, кут або кат? – пирснув сміхом Апостроф, а присоромлені літери поопускали голівки.",
          "Тим часом між завзятими К та Ф точилася інша суперечка. До них приєдналися близнючки Д та Т, і також нахмурили свої гарненькі личка. Вони вертілися та стрибали на всі боки, проте «кінь», «сіль», «тінь», «пень», «день, «палець, «заєць» звучали смішно й неправильно: «кін», «сіл», «тін», «пен», «ден», «палец», «заєц». Зрештою літери потомилися і зовсім розгубилися. Всі вони стали твердими і строгими, слова зазвучали дзвінко і суворо.",
          "– Це через тебе у нашій домівці такий безлад! – насупилася літера К, тицьнувши у бік красунечку Ф. – Ти образила братика Ь!",
          "– Не лише я! – захищалася Ф. – Ви теж поводилися негідно!",
          "– Годі вам, щебетухи! – гримнув старенький Апостроф. – Війною миру не здобути! Ходімо разом пошукаємо И та Ь. Час миритися, а не сваритися!",
          "– Ми тут, дідусю! – перестрибнув через пліт Ь. Він був справжньою дитиною, а малюки, як відомо, не вміють довго сердитися. – Я вже зовсім не ображаюся, адже це – моя родина! Правда ж, сестрички? – і малюк притулився до Н, а потім до Ц та Л, і літери знову зазвучали лагідно та ніжно.",
          "– Ось так уже значно краще! – посміхнувся у вуса Апостроф і підморгнув щасливій матінці Абетці.",
          "Відтоді літери ніколи не сваряться. Вони живуть у мирі та злагоді, дивуючи світ ніжними і лагідними звуками."
        ],
        "audio": {
          "size": 5348121,
          "duration": 334000
        },
        "image_count": 1
      }
    ],
    "crew": {
      "authors": [
        10
      ],
      "readers": [
        52
      ]
    }
  },
  {
    "id": 152,
    "name": "Чому мухомор червоний",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "У старому лісі між дубами і берізками росло багато-багато різних грибочків: опеньки, лисички, маслюки та печериці... Грибочки були гарними друзями і мешкали по-сусідству у мирі та злагоді.",
          "Аж ось одного ранку біля старого трухлявого пенька з’явився величезний незнайомець. Він гордовито озирнувся довкола, струсив із себе крапельки роси, розсунув ніжкою пожовкле листя, а потім насупився і сховав носа під широким блідим капелюхом.",
          "– Хто це? Хто це? – зашепотіли допитливі лисички.",
          "– Погляньте, чужинець! – перегукнулися крихітні опеньки. – І як він тут опинився?",
          "– А великий який! – піднялися навшпиньки товстенькі печериці. – Може, білочка загубила ненароком?",
          "– Агов, сусіде! – першим наважився боровик. – Як тебе звати? Нумо знайомитися!",
          "Чужинець підняв капелюха і гордовито глянув на грибочки. Сусіди здалися йому дрібними і тоненькими, тож пихатий здоровань вирішив покепкувати:",
          "– Величайте мене мухомором! – узявся в боки гриб. – Віднині буду вашим королем!",
          "– Ого! Це з якого дива? – засміялася весела сироїжка. – Головний у нас білий гриб, бо найгарніший і найсмачніший. Так повелося з прадавніх часів.",
          "– А віднині буде по-іншому! – гримнув мухомор і тупнув ніжкою. – Оскільки я найвищий, отже – найголовніший. Розійдіться, будь ласка, бо біля мене вас ніхто не помітить.",
          "– Це ми ще побачимо! – образилися крихітні опеньки. – Щороку нас збирають і звірята, і люди, бо хоч ми невеличкі, проте дуже смачні!",
          "– Так-так, – погодилися руденькі лисички, – і смачні, і корисні! Краще подружімося! У нашому лісі всі живуть у мирі та злагоді. Навіщо ворогувати?",
          "– Тихше, дрібното! – буркнув здоровань, поправляючи біленький фартушок. – Он, здається, хтось іде! Побачите, зараз мене першого заберуть до кошика! І не потрібне мені ваше товариство!",
          "Грибочки поставали навшпиньки, миттю струсили жовте листячко з капелюшків, бо ніхто не хотів залишитися в лісі на зиму.",
          "– Мамо, тату, погляньте, які гарненькі опеньки я знайшов! – закричав хлопчик у червоній курточці і нахилився до знахідки.",
          "– Ого, а тут ціла родина лисичок! – заплескала в долоні дівчинка у рожевих чобітках. – Ох, які гарнульки!",
          "Мухомор, чуючи розмову людей, аж поморщився від злості. Його шапочка стала рум’яною, а брівки сердито насупилися.",
          "– Не беріть їх до кошика! Озирніться! Я найкращий! Я король! – репетував пихатий гриб, але ніхто не чув його голосу. Нарешті до яскравого велетня нахилився вусатий чоловік. Він уважно роздивився мухомора, а потім усміхнувся і покликав діток:",
          "– Михайлику, Марійко, ходіть-но сюди! Погляньте, кого я знайшов!",
          "– Який красень! – присіла біля рум’яної шапочки дівчинка. – Мабуть, це король грибів! Можна я візьму його собі?",
          "– Цей грибок і справді гарний! – погодився тато. – Але не все золото, що блищить. Мухомори дуже небезпечні. Цей красень може легко спровадити до лікарні! Ходімо краще пошукаємо сироїжки…",
          "Діти весело побігли лісом, а мухомор залишився на галявині зовсім сам. Від образи гриб почервонів, наче мак, а від заздрощів поморщився, як дідусь. Він і досі сердиться на весь світ, майорить перед очима червоною шапочкою, проте ніхто його не запрошує до кошика, знаючи, який він отруйний."
        ],
        "image_count": 1
      }
    ],
    "crew": {
      "authors": [
        10
      ]
    }
  },
  {
    "id": 151,
    "name": "Чому метелик барвистий",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Одного ранку до лісу повернулася справжня весна – тепла, лагідна, співуча! З-під дубової кори несміливо вистромив вусики маленький білий Метелик. Усю зиму крихітка солодко спав у теплій лялечці, але щойно Сонечко зазирнуло до схованки, затріпотів тендітними крильцями, затанцював над лісом і присів біля запашної фіалки. Метелик солодко потягнувся, розправив тендітні крильця і вже хотів напитися ранкової роси. Коли чує: небо загуркотіло і на мить спалахнуло блакитною стрілкою! Страшно стало літунові, сховався він за квіткою, стулив крильця і прислухався.",
          "– Рано ще весні хазяйнувати! Негайно забирай свої промені із землі! Зараз буде дощ! – бурчала велика темна Хмара, насуваючись на Сонечко.",
          "– Поглянь на землю! – обурилося світило. – Усі стомилася від холоду і мряки! Лети собі відпочинь! Не заважай працювати!",
          "– Кому потрібні твої промені? – закопилила губи пихата Хмара. – А от дощик умить напоїть усе живе! Я потрібніша! Я важливіша! – і чорна злюка грізно насупилася, розправила темний плащ і сховала за пазуху сонячні промені.",
          "– Відпусти! На мене чекає кожний листочок! – Сонечко щосили боролося, але нахабна гостя лише ляснула в долоні, загуркотіла на весь світ, і сипнула на землю важкі холодні краплини.",
          "Темно стало в лісі, немов уночі. Звірі поховалися у нірки, комашки принишкли у щілинах. Сумно стало навколо, холодно, лячно. Дощик падав із неба, немов горох, і перетворював ліс на похмурого велетня. Вода змивала фарби з листочків і квітів, і все навколо ставало сірим і негарним.",
          "– Біда! Біда! – заплакали налякані фіалки. – Куди поділася наша фарба?",
          "– Ми всі загинемо, – затуливши личка, хлипали блакитні проліски.",
          "– Рятуйте! Допоможіть хто-небудь, – тріпотіла листочками жовтенька кульбабка.",
          "– Мені дуже холодно, – схиливши голівку, прошепотів пахучий ірисик.",
          "– Не журіться, крихітки! – визирнув з-під листочка Метелик. – Знаю, як лиху зарадити! Треба покликати Веселку! Зачекайте трішки! Я – миттю!",
          "Маленький сміливець піднявся високо-високо над землею. Холодні краплини боляче били по спині і крильцях, вітер кружляв малюка на всі боки, але Метелик щосили піднімався угору. І ось крилатий рятівник дістався барвистого замку.",
          "– Прокинься! Прокинься, Веселко! – тримаючись з останніх сил, стукав у віконце Метелик. – Схилися над землею! Захисти квіточки!",
          "Небесна красуня визирнула із-за Хмари, вмилася весняним дощиком і її кольори стали ще яскравішими.",
          "– Що це ти витворяєш? – насупилася Веселка, оглянувши все навколо. – Негайно припини! Поглянь, на що перетворилася земля! Ох-ох-ох, як не соромно!",
          "Хмарина-розбишака трішки принишкла і винувато поглянула на барвисту суперницю. З її красою і ніжністю злюці не під силу було змагатися, тож пихата гостя лише важко зітхнула і випустила на волю золоті промінчики.",
          "Доки Сонечко гріло землю, Веселка чарівним пензлем фарбувала дерева і квіти.",
          "Метелик сидів на червоній пелюстці і сушив на сонечку натомлені крильця. Аж ось на спинку крилатому впала краплинка фарби, і біленький літун умить перетворився на барвистого красеня.",
          "– Що це? Що це?! Не вже це я? Погляньте, яка краса! – зазираючи у краплинку роси, Метелик милувався новим убранням.",
          "– Носи на здоров’я, герою! – усміхнулася художниця і підморгнула.",
          "Відтоді Веселка і Метелик стали найкращими друзями. Коли темна Хмара надовго закриває Сонечко, крилатий кличе барвисту рятівницю, і вона поспішає на поміч, аби повернути на землю радість і красу."
        ],
        "image_count": 1
      }
    ],
    "crew": {
      "authors": [
        10
      ]
    }
  },
  {
    "id": 150,
    "name": "Чому ведмедик смокче лапу",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "У густому дрімучому лісі під корінням старого дуба жив собі ведмедик Тоша. Понад усе на світі малюк любив куховарити. У комірчині ведмедика було повнісінько всякої смакоти: і баночки з варенням, і горщики з медом, і горішки у мішечках, і грибочки на в’язочках. Часто у ведмедика бували гості. То білочка Тася принесе новини, то зайчик Бося зайде пограти у шахи, то їжачок Колюсик притупцяє похвалитися новою знахідкою. Звірята дуже любили Тошу, бо ведмедик був гостинний і щедрий, кожного мав чим пригостити – запашним і смачненьким.",
          "Якось до лісу завітала зима. Холодна гостя прийшла так швидко і раптово, що звірята не встигли приготуватися, як слід.",
          "– Ой, лишенько! – сплеснула лапками білочка Тася. – Ви тільки погляньте: скільки снігу намело! Де ж тепер горішки шукати? Як шишки дістати з-під заметів?",
          "– Апчхи! Фррр! Фух! – озвався з-під берези їжачок Колюсик. – Оце так справи! А бабак Хомка казав зима не скоро! Ось тобі й маєш! Навіть ліжко на зиму не встиг перестелити! Що ж це коїться?",
          "– Еге ж! Дива та й годі! Вчора була осінь золота, а сьогодні хурделиця лютує! А мама мені ще нову шубку не дошила, – розтираючи холодні вушка, похнюпився зайчик Бося.",
          "– Подумаєш – шубка! Що ми їсти будемо? У моїй комірчині запасів зовсім мало, – зажурилася білочка Тася.",
          "– І я не встигла підготуватися до зими, – пропищала мишка Феня.",
          "– Я цьогоріч навіть грибочків не насушила! – підійшла до гурту лисичка Дуся. – Непереливки нас чекають – зима буде холодна і голодна!",
          "– Не хвилюйтеся, друзі! – почувши нарікання звірят, вийшов із барлогу ведмедик Тоша. – Маю стільки запасів – не на один рік вистачить! Заходьте на чай із пирогами!",
          "Скільки щастя було у звірят! До пізнього вечора вони їли, розмовляли, гралися та все дякували ведмедику за смачну вечерю і гостинність. А коли настав час проводжати друзів додому, Тоша вирішив кожному зробити подарунок і розклав по торбинках смачні гостинці: білочці Тасі – горішки, їжачку Колюсику – сушені яблучка, груші та сливи, лисичці Дусі – повний мішечок грибів, зайчику Босі – моркву та капусту, мишці Фені – смачне насіння і відерце житнього борошна. Радісні та щасливі розійшлися гості по домівках. А ведмедик повернувся до кімнати й побачив, що залишилася йому лише маленька мисочка меду, що стояла на столі біля порожнього посуду. Умочив Тоша лапку у солодке диво і потупцяв до м’якого ліжечка.",
          "Спить ведмедик усю довгу зиму, смокче солодку лапу, і сниться йому тепле літо і щасливі друзі на квітучій галявині в рідному лісі."
        ],
        "image_count": 1
      }
    ],
    "crew": {
      "authors": [
        10
      ]
    }
  },
  {
    "id": 149,
    "name": "Хоробре слоненя",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "У далеких джунглях Африки жило собі маленьке слоненя, на ім’я Хвостик. Одного літнього ранку воно шукало солодкі листочки і помітило на пальмі мавпочку, котра робила зарядку. Стрибунка сиділа високо на гілочці, і слоненя здивувалося:",
          "– Привіт, спортсменко! Чи не страшно тобі там?",
          "– Що ти? – засміялася мавпочка. – Висота – це мій простір. Коли виросту, неодмінно стану акробаткою!",
          "– А хто такі акробати? – закліпав оченятами Хвостик.",
          "– Це сміливі і вправні артисти, які виступають у цирку, люди їм аплодують, дарують квіти, цукерки, а потім іще й у газетах про них пишуть!",
          "– Ого! – замріявся слоник. – Це ж як чудово! А можна і мені стати акробатом?",
          "– Не знаю, – почухала за вушком мавпочка і зістрибнула на землю. – А що ти вмієш робити?  Зможеш прокататися на ліані чи перестрибнути з пальми на пальму?",
          "– Це ж небезпечно, – злякалося слоненя, – але я дуже хочу!",
          "– Тоді треба спробувати! – сплеснула в долоньки хвостата і миттю дістала з пальми міцну довжелезну ліану. – Чіпляйся хобом!",
          "Слоненя затупцяло на місці, трішки повагалося і, зрештою, міцно обхопило рослину.",
          "– Летімо-о-о-о! – скомандувала мавпочка і аж запищала від захвату. – У-у-ух! Еге-ге-ей!",
          "Стрибунка весело перелетіла на інше дерево і озирнулася: у широкому листі на землі лежало слоненя і гірко плакало. Малюк поколовся об кущі, вдарився об пальму ніжкою, а на додачу – подер носика.",
          "– Мабуть, не бути тобі акробатом, – сумно зітхнула мавпочка. – Може, спробуєш стати кимось іншим?",
          "Ображений Хвостик опустив голівку і повільно потупцяв стежкою далі. Коли це біля озера слоник побачив маленького леопарда, котрий бігав і стрибав навколо водойми, хапаючи на льоту то метеликів, то бабок. Хвостик зупинився і здивувався:",
          "– Як тобі вдається бути таким спритним?",
          "– Я щодня тренуюся! – задер носика леопард. – Хочу бути спортсменом і бігати швидше за всіх на світі!",
          "– Летіти наче вітер? – заплющивши очі, замріявся слоник.",
          "– Саме так! Як стріла! Як блискавка! – запишався бігун.",
          "– Я теж хочу бути спортсменом! – зізнався Хвостик.",
          "– О-о-о! Доведеться довго тренуватися! – застеріг зубатий. – Спробуй спочатку тричі оббігти навколо озера.",
          "– Запросто! – залопотіло вушками слоненя і, набравши повні щічки повітря, рвонуло за блакитним метеликом. Малюк так захопився, що не помітив під ногами бананову шкірку. Хвостик послизнувся, і – гуп! – повалився на землю.",
          "– Поганий із тебе бігун, – засміявся леопард. – Зовсім нікудишній!",
          "Хвостик засоромився, сховався у густій траві і гірко заплакав. Тут його знайшла стара черепаха, яка солодко дрімала після смачного обіду.",
          "– Чого рюмсаєш, серденько? – поцікавилася плазунка. – Хто тебе образив?",
          "– Я нездара! – схлипнув Хвостик. – Нічого не вмію! Ніким не стану!",
          "– А хіба неодмінно треба бути кимось? – здивувалася черепаха. – Головне, завжди залишатися собою і робити те, що вмієш найкраще… Кожен має своє призначення на землі…",
          "– Але яка з мене користь? – шморгнув носиком добрий малюк.",
          "Аж раптом із-за дерев почулися галас і метушня.",
          "– Рятуйте! Горимо! – кричав наляканий папуга. – Несіть воду! Агов! Допоможіть!",
          "Червоні язички полум'я охопили маленьку галявину і нахабно пробиралися до великого лісу. Птахи, звірі і навіть маленькі комашки гасили вогонь, але сили були нерівними. Побачивши біду, Хвостик швиденько набрав повний хобот води і помчав на допомогу. Сильний фонтан із довгого носика миттю загасив пожежу, і звірята кинулися до рятівника.",
          "– Спасибі, Хвостику! – обійняла слоника мавпочка. – Ти врятував наш дім!",
          "– Аби не ти, ми б усі загинули! – мовила черепаха. – Як добре, що в наших джунглях мешкає такий сміливий рятівник!",
          "Відтоді Хвостик займається тим, що йому вдається найкраще – слоник доглядає рідний ліс, і звірята ним дуже пишаються."
        ],
        "image_count": 1
      }
    ],
    "crew": {
      "authors": [
        10
      ]
    }
  },
  {
    "id": 148,
    "name": "Китеня-прибиральник",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "У глибоких хвилях океану народилося маленьке китеня. Тато й мама назвали його Синім Хвостиком. Малюк ріс дуже допитливим і вже з перших днів намагався скрізь устигати і всьому вчитися. Він гойдався на прозорих хвильках, весело пускав фонтанчики, шукав у мушлях чарівні перлини і страшенно любив збирати в торбинку кольорові камінчики.",
          "Китеня було великим мрійником, і хотіло зробити для рідного океану щось велике і дивовижне. Таке велике, щоб усі аж сплеснули: «От який розумник! Який молодець!».",
          "Та поки що китеняті нічого не вдавалося. Куди б не поплив Синій Хвостик, усюди за ним поспішали клопоти і неприємності. Тож не дивно, що мама й тато часто малюка сварили, а друзі час від часу кепкували.",
          "– Ніщо мені не вдається, – горював маленький пустун. – Он зірочка гарно співає, коник чудово танцює, восьминіжок фокуси показує… А я? Я – справжній невдаха! Геть нічого не вмію!",
          "Якось, повертаючись додому, китеня так замислилося, що не помітило великої сітки й заплуталося у міцних мотузках. Воно щосили борсалося, вертілося й крутилося, намагалося розірвати пастку, однак його плавники і хвостик були ще зовсім крихітні, тож малюк безсило опустився на дно.",
          "– Допоможіть! Хто-небудь! – пропищало китеня в останній надії і гірко заплакало.",
          "Раптом Синій Хвостик почув неподалік, як щось стукає і торохтить. Малюк розправив сітку й обережно визирнув із пастки. Неподалік працював старенький краб. Він згрібав на купку сміття і вантажив його на велетенський візок-мушлю. Чомусь раніше китеня зовсім не помічало порожніх пляшок, целофанових пакетиків, поламаних іграшок і навіть битого посуду! А тепер, заплутавшись у сітці, малюк із жахом усвідомив, наскільки брудний і занедбаний його рідний дім!",
          "– Дідусю! Агов, дідусю! – щосили запищало китеня, здогадавшись, що старенький певно недочуває. – Благаю, рятуйте-е-е!",
          "Краб на хвильку зупинився і здивовано затупцяв на місці. Озирнувшись, він помітив налякане маля. Охкаючи та кульгаючи, старенький підповз до Синього Хвостика і миттю розрізав сітку гострими клешнями.",
          "– Виходь, бідолахо! – закректав дідусь-краб. – Та наступного разу будь обережнішим. Бачиш, на що перетворився наш океан?",
          "– Дякую, дідусю! – вистрибнуло з пастки щасливе китеня. – А навіщо ви збираєте цей непотріб? Це ж не ви його накидали… Нехай би збирали ті, хто насмітив!",
          "– Ні, малюче, – скрушно похитав головою краб. – Таких не знайдеться… Той, хто насмітив, ніколи не прибиратиме. Він не чує, як плаче океан. Він не любить своєї планети…",
          "– І ви все життя працюєте прибиральником? – скривилося китеня. – Це ж так…",
          "– Бридко? – засміявся старенький, помітивши в очах малого розгубленість. – Взагалі-то я ювелір, – зізнався клешнявий. – І батько мій був ювеліром, і дідусь, і прадідусь… Ех, скільки прикрас мені вдалося змайструвати за життя! Не злічити! Але ким би ти не був по життю, дбати про рідну планету зобов’язаний завжди! Хто, як не ти? Коли, як не зараз?",
          "Синій Хвостик трішки повагався, а потім скрутив із водоростей віничок, знайшов совочок-мушлю і заходився допомагати крабові.",
          "– Мамо, знаєш, ким я стану, коли виросту? – зізналося неньці перед сном китеня. – Великим прибиральником! А у вільний час майструватиму прикраси із перлин. Я хочу, щоб наш океан завжди був чистим. А ти – красивою…",
          "– Мій маленький розумник, – поцілувала Хвостика мама. – Мій хоробрий молодчина!",
          "Тієї ночі китеняті снився рідний дім: чистий, кольоровий, радісний…"
        ],
        "image_count": 1
      }
    ],
    "crew": {
      "authors": [
        10
      ]
    }
  },
  {
    "id": 147,
    "name": "Зозуля-мандрівниця",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Як настала весна і пригріло сонечко повернулися до рідного краю перелітні птахи. Засумували пернаті за своїми домівками, отож відразу взялися до роботи: одні нові гніздечка будували, інші старі помешкання лагодили. Лише зозуля сиділа на ялинці без діла, та все виспівувала на різні боки: ку-ку, ку-ку.",
          "– Чому не будуєш гніздечко? – запитав у сусідки працьовитий дятлик. – Уже час яєчка відкладати, діток висиджувати… Куди сховаєш малюків від дощу і негоди?",
          "– Правду кажеш, – погодилася ледарка. – Проте не вмію нічого робити. Не знаю, яке гніздечко змайструвати, щоб і тепле, і зручне, і просторе, і затишне було.",
          "– Знаєш що? – замислився мудрий дятлик. – А ти зроби ось як: попросися на ночівлю до інших птахів, погостюєш, подивишся… Яка хатинка сподобається, таку й собі змайструєш.",
          "– Спасибі за пораду, любий сусідоньку! – зраділа зозуля. – Сьогодні ж так і зроблю! Можна до тебе першого завітати?",
          "– Звичайно! – усміхнувся гостинний дятлик. – Ласкаво прошу! Мешкай, скільки захочеш! Моя домівка затишна і простора.",
          "Як тільки сонечко закотилося за гірку, пістрява птаха поселилася у дятловому дуплі. Усю ніч зозуля вертілася, як муха в окропі: дерев’яне ліжко нестерпно муляло спинку і боки, а лапки без теплої ковдри до ранку заклякли від холоду.",
          "– Погане твоє житло! – буркнула вередлива зозуля. – Це якийсь льох, а не оселя! Полечу пошукаю кращу!",
          "– Нехай щастить! – дятлик зачинив за гостею двері і полегшено зітхнув.",
          "Наступної ночі зозуля напросила в гості до ремеза, чиє гніздечко висіло біля самого озера, було схоже на теплу в’язану рукавичку і здалося зозулі неймовірно теплим і затишним.",
          "– Я завжди радий гостям, – прощебетав сіренький птах. – От тільки діток маю аж п’ятеро. Тихо у нашому гнізді не буває ніколи.",
          "– Нічого страшного! – запевнила гостя. – Малюків люблю понад усе на світі!",
          "На світанку зозуля вилізла із теплого гнізда, неначе побита:",
          "– Як можна терпіти такий галас? – кліпала сонними очиськами гостя. – До півночі під гніздом верещать жаби, а під ранок твої діти влаштували справжній концерт! Жах! Борони Боже від такого життя! – і перната вередуля сердито залопотіла крилами геть.",
          "На третю ніч зозуля вирішила поселитися в лелечому гнізді. Помешкання білокрилих птахів здалося ледарці справжнім царством – велике, розкішне, а головне – подалі від галасливого лісу. Та щойно зозуля вмостилася в лелечому гнізді і глянула вниз, від висоти у неї запаморочилася голова:",
          "– Лишенько! – затремтіла пташка. – Рятуйте! Здається, мої крила підпирають небо! – і, заплющивши очі, зозуля стрімголов полетіла донизу. Спинилася мандрівниця у качиному гнізді. Вечір спустив на землю холод і сутінки, тож довелося пістрявці ночувати прямо посеред болота. Усю ніч біля зозулі дзижчали комарі, скрекотали жаби, тріщали коники та булькали риби. Ледве вередунка діждалася ранку і, не подякувавши качці за гостину, щодуху полетіла до лісу.",
          "Усю весну і літо мандрувала зозуля від одного гнізда до іншого, проте так і не збудувала собі гніздечко. Вона й досі гостює по чужих домівках, підкидає пташенят чужим батькам і сподівається знайти помешкання до вподоби."
        ],
        "image_count": 1
      }
    ],
    "crew": {
      "authors": [
        10
      ]
    }
  },
  {
    "id": 146,
    "name": "Горішкова мрія",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "У лісі на дереві ріс собі симпатичний лісовий горішок. Усе літо він із братиками гойдався на гілочці, купався під дощиком і мружив носика під теплими промінчиками сонця. Горішок був не схожим на братиків. Він виріс великим мрійником.",
          "– Настане день, – шепотів малюк листочкам, – я стану великим і сильним деревом! Моє коріння питиме солодку воду, а густу крону колихатиме вітер…",
          "– Еге ж! За умови, якщо до того часу тебе хтось не з’їсть! – сміялися брати, аж сльози витирали.",
          "Аж ось одного дня налетів сильний вітер, закружляв у повітрі пожовкле листя і братиків-горішків скинув додолу. Холодно стало ліщинкам, припали вони до землі і затремтіли від страху.",
          "– Ну що, мрійнику!? – почали нарікати братики. – Ти ще й досі віриш у дива? Незабаром випаде сніг, крига скує землю і нас ніхто не знайде…",
          "– Тихше, страхопуди! – насупився сміливий горішок. – Здається, хтось іде…",
          "Підкидаючи носом зів’яле листя, до горішків наближався дикий кабан. Він голосно рохкав і цмакав, смакуючи жолуді та коріння. Братики припали до землі і зачаїлися.",
          "– Хро-хро-хро, які красунчики! – затупав здоровань, побачивши ліщинки. – Будуть ці горішки дітям на потішки. Ох, і зрадіють мої синочки!",
          "Та не встиг веприк озирнутися, як із дерева зіскочила білочка і найбільшого горішка понесла високо на гілку.",
          "– Який смаковитий товстунець! – тішилася гризунка. – Оце так пощастило! Не буду їсти зараз, залишу для різдвяного столу!",
          "Білочка на мить заплющила очі і замріялася. Тим часом повз дупло пролітала ворона. Побачила злодійка смачного горішка – цок – і вихопила дзьобом з білоччиних лапок. Залопотіла пташка крилами і понесла ліщинку аж за березовий гай. Умостилася чорнопера на пеньочку і наставила на смаколика гострий дзьоб. Кілька разів ворона боляче стукнула горішок по спинці, але розбити так і не змогла. Голодна птаха крутила і вертіла знахідку на всі боки, мудруючи, як би його дістати і швидше з’їсти. Але міцний горішок стиснув кулачки і відчайдушно боровся. Тим часом із нірки визирнув хом’як. Крихітний гризун прошмигнув біля пенька, немов блискавка, сховав горішок за щічку і зник.",
          "Так маленький мандрівник опинився у теплій і затишній комірчині лісового гризуна. Поруч лежала велика гірка різних зернят, насінин, плодів і ягід. І всі вони чекали, коли одного дня стануть смачним обідом для щокатої тваринки.",
          "– Як звідси вибратися? – заметушився горішок. – Не хочу тут жити і не буду!",
          "– Не хвилюйся, – пирснула сміхом рябенька квасолинка. – Невдовзі хом’як забере тебе в кашу, і ти покинеш комірку.",
          "– Неправда! – тупнув ніжкою впертий горішок. – Я неодмінно виберуся звідси і стану сильним і могутнім деревом! Дідусь казав, хто має мрію – має крила!",
          "Горішок закотився подалі від гурту, накрився сухим листочком і всю зиму пролежав у земляній ямці. Він солодко спав, і снилося йому широке синє небо і теплі промінчики сонечка між дерев у рідному лісі.",
          "Аж ось одного дня горішок почув, як хтось легенько смикає його за чубчик. Він розплющив сонні оченята, солодко потягнувся і…розправив зелені листочки! Горішок став маленьким деревцем! Він щосили потягнувся до сонечка, а його мрія стала ближчою і теплішою."
        ],
        "image_count": 1
      }
    ],
    "crew": {
      "authors": [
        10
      ]
    }
  },
  {
    "id": 145,
    "name": "Хатинка для равлика",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "День видався теплим і сонячним. Дарусик грався надворі зі своїм песиком Міккі. Хлопчик жбурляв йому м’ячик, а той, кумедно підстрибуючи у високій траві, відшукував його і повертав господарю.",
          "Вкотре Міккі побіг на галявинку в пошуках м’яча. Раптом цуцик помітив, що біля м’ячика крутиться якийсь слимак.",
          "– Гав-гав-гав! – зарепетував собака.",
          "Слимачок вмить скрутився і заховався під м’ячик.",
          "– Міккі, чому ти там так забарився? – раптом гукнув Дарусик.",
          "– Тут слимак біля м’яча, – боязко відповів пес.",
          "– Ти злякався слимачка? – розсміявся хлопчик.",
          "– Зовсім ні! – відказав собака. – Просто він не віддає м’яча!",
          "Дарусик підійшов до цуцика і вони обоє нахилились до землі. Хлопчик бережно підняв м’яча і побачив маленького черевоногого.",
          "– Не чіпайте мене, будь ласка! – жалібним голосом мовив слимачок. – Я загубив свою хатинку-мушлю, і тепер я геть беззахисний!",
          "– А як виглядала твоя хатинка? – запитав розчулившись хлопчик.",
          "– Вона була дуже схожою на ваш м’ячик. Така ж маленька і кругла. Я носив її на спині і у будь-якому місці почувався, як вдома!",
          "– То ти Равлик! – радісно вигукнув Дарусик!",
          "– Так! – ледь усміхнувшись, мовив слимачок.",
          "– Не турбуйся, друже! Ми тобі допоможемо!",
          "Дарусик та Міккі вмить узялись допомагати Равлику. Вони обшукали усю галявину, заглянули під кожен кущ, та хатинки ніде не було!",
          "– Що ж тепер робити? – думав Дарусик.",
          "– А давай знайдемо йому нову хатинку? – раптом запропонував Міккі.",
          "– Чудова думка, друже! – сплеснув у долоні хлопчик.",
          "Малята почимчикували у дідусів сарай і почали розбирати старі речі.",
          "– Знайшов! – скрикнув Міккі, виймаючи старий бабусин чайник.",
          "Черевоногий неспішно поліз у чайник, але той здався йому холодним і незатишним...",
          "– Завеликий! – мовив малюк.",
          "Міккі нишпорив далі. Аж раптом побачив маленький свисток, що висів без діла.",
          "– Знайшов! – радісним голосом скрикнув пес.",
          "Дарусик узяв свисток і підніс слимачку, але той не міг у нього навіть влізти!",
          "– Замалий! – сказав Дарусик. – Не підходить!",
          "Малята ще довго нишпорили у сараї... Враз побачили, як щось блиснуло з-за старих дощок.",
          "Міккі підійшов ближче і вигукнув щасливим голосом:",
          "– Хатинка із золота! Та ще й з музикою!",
          "Дарусик відхилив дерев’яну дошку і побачив старенький татусів саксофон, з яким він у дитинстві ходив до музичної школи.",
          "– А як тобі ось така хатинка? – запропонував Равлику хлопчик.",
          "Той зрадів і заповз у трубу. Та за кілька хвилин виліз і тужно зітхнув:",
          "– Я вже ніколи не знайду кращого будиночка за свою мушлю! Навіть музична хатинка із золота не замінить затишок у моєму рідному домі!",
          "Малята присіли на лаві і засумували!",
          "«Що ж тепер робити? Як допомогти слимачку?» – думали вони.",
          "Зненацька Міккі зірвався з місця, побачивши сусідського кота!",
          "– Гав-гав-гав! – зарепетував він.",
          "Мурчик прудко видерся на дерево і зашипів у відповідь.",
          "– Залиш його, Міккі! – мовив малюк. – Нехай грається!",
          "– Тільки не на моїй галявині! – сердито прогарчав пес.",
          "Дарусик підвів голову, щоб глянути на кота, і випадково помітив незвичайну підвіску у нього на шиї.",
          "– Що це? – з подивом запитав хлопчик.",
          "– Це мій медальйон! Я знайшов його біля виноградника. – відповів кіт.",
          "– Та це ж моя мушля! – радісно вигукнув Равлик.",
          "Дарусик підійшов до дерева і ласкаво попросив котика:",
          "– Віддай, будь ласка, свою прикрасу! Це хатинка нашого друга Равлика!",
          "Кіт з острахом глипнув униз:",
          "– А Міккі мене не чіпатиме?",
          "– Ні! Він хороший! – запевнив малюк, гладячи собаку по голівці.",
          "Перестрибуючи з гілки на гілку, кіт швиденько спустився і підніс мушлю слимачку. Той узяв хатинку і висадив її прямісінько на спину! Потім він скрутився клубочком і заховався у ній.",
          "– Дякую, друзі! – раптом пролунало з мушлі. – Завдяки всім вам, тепер я знову вдома!"
        ],
        "audio": {
          "size": 3557585,
          "duration": 296000
        },
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 144,
    "name": "Повітряний змій",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Сонячного літнього дня Дарусик та Міккі вирушили на прогулянку. Учора вони змайстрували повітряного змія, і їм нетерпілось його запустити!",
          "Легенький вітерець колихав віти дерев, повз які проходили малята, шукаючи простору галявину.",
          "Знайшовши затишну місцину, друзі почали готувати змія до польоту. Поки Дарусик розправляв змію крила, Міккі розмотував леєр.",
          "Враз хлопчик відчув, як здійнявся вітерець, і, вихопивши в собаки мотузку, почав чимдуж бігти, намагаючись підняти змія у повітря. Та пориви вітру ніяк не могли підхопити літуна, який щоразу падав на землю.",
          "– Дай я спробую! – сказав Міккі.",
          "Дарусик неохоче простягнув собаці мотузку, і той, міцно стиснувши її зубами, помчав з усіх сил!",
          "Та змій і цього разу не злетів, а тільки волочився по землі.",
          "– Ти все робиш не так! – буркнув хлопчик. – Зараз я покажу як треба!",
          "Дочекавшись вітру, малюк почав смикати за леєр, намагаючись запустити літуна, та жодна спроба не була вдалою.",
          "Не зумівши запустити крилатого велетня, друзі присіли на галявині й засумували.",
          "Раптом Дарусикові прийшла в голову чудова думка:",
          "– Міккі, а давай я триматиму змія під потрібним кутом, а ти розкручуватимеш леєр? Разом ми точно впораємось!",
          "– Гаразд! – згодився собака.",
          "Міккі міцно стиснув зубами мотузку, а Дарусик, розправивши літуну крила, чекав вітру!",
          "Враз віти дерев загойдалися, і малюк, високо піднявши змія над головою, скрикнув:",
          "– Давай! Смикай!",
          "Щойно кудлач підтягнув на себе леєр, як вітер підхопив крилатого велетня!",
          "Ох і зраділи малята, побачивши, як змій барвисто виграє на сонці! Його довгий хвіст кружляв, немов у танці, він летів з боку в бік, піднімаючись усе вище й вище!",
          "Затамувавши подих, малята вдивлялись у небесну далечінь, керуючи змієм! Вони мчали назустріч вітру, і здавалась, що то не змій, а їхня дружба здійнялась у небо! Адже сьогодні вони зрозуміли надзвичайно важливу річ –  вони можуть зробити все, якщо робитимуть це разом!"
        ],
        "audio": {
          "size": 1757330,
          "duration": 146000
        },
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 143,
    "name": "Великодні крашанки",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Щороку, у Чистий четвер, умившись крижаною водою, малята допомагали мамі по господарству! Цього дня матуся розпочинала підготовку до свята: прибирала хату та подвір’я, випікала святкові паски та писала писанки!",
          "Поки матуся поралась надворі, Дарусик нишпорив у коморі. Він шукав лушпиння цибулі, відвар з якого мав стати фарбою для великодніх крашанок.",
          "Тим часом Міккі приніс з курника яєчка, якими радо поділилася курочка-несучка. Хлопчик обережно опускав яйця у відвар із цибулиння, і вони, зварившись, набували красивого, насиченого червонувато-коричневого кольору!",
          "– Які гарні крашанки! – заметляв хвостиком Міккі, побачивши пофарбовані яєчка. – Але чому вони усі однакові?",
          "– Мама щороку фарбує яйця відваром із цибулиння, – пояснив хлопчик. – Іноді вона розписує їх воском, але сьогодні у неї багато справ, тому ми маємо їй допомогти!",
          "– А давай розфарбуємо яєчка у різні кольори? Уяви, як мама зрадіє, коли їх побачить! – раптом запропонував собака.",
          "– Але ж у нас зовсім немає фарб! – сумно зітхнув Дарусик.",
          "– Природа – найкращий художник! Вона нам у цьому допоможе!",
          "Радісні та щасливі малята почимчикували до комори і почали розглядати усе довкола.",
          "– Так... – міркував хлопчик. – Тут у мами є морква, куркума та чорниці...",
          "– Згодиться! – радісно скрикнув пес.",
          "Хлопчик зніс усе до кухні, і вони з другом почали експериментувати!",
          "Міккі варив яйця у морквяному соку, а Дарусик опускав їх у відвар з куркуми! Так вони отримали яскраві жовтогарячі яєчка.",
          "Опустивши кілька яєць у відвар із чорниць, малята із захопленням спостерігали за народженням бузкових крашанок.",
          "Дарусик здогадався, що синій та зелений кольори можна отримати з цвіту синьої мальви та кропиви! А насичений червоний – із відвару гілочок вишні!",
          "Малята так захопились фарбуванням яєць, що й не помітили, як до кухні повернулась матуся!",
          "– Що тут коїться? – вхопившись за голову, спитала вона, коли побачила строкаті плями по всій кухні.",
          "– Ми розфарбовуємо яєчка! – радісно відповів Дарусик.",
          "Міккі нахилився і дістав кошик, у якому були різнобарвні крашанки!",
          "Побачивши їх, матуся вмить подобрішала:",
          "– Мої маленькі помічники! А де ж ви узяли стільки фарб?",
          "– Нам їх подарувала сама природа! – ніжно всміхнувшись, відповів Дарусик."
        ],
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 142,
    "name": "Сніжинка",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Ця ніч була по-справжньому казковою. Сніг розпочав падати тільки ввечері, але вже встиг покрити усі дерева та кущі. Маленькі сніжинки кружляли, мов у танці, і лягали одна біля одної спочити.",
          "Міккі сопів на килимку біля каміна, а Дарусик крутився у ліжечку. Він ніяк не міг заснути і розглядав сніжинки, кожна з яких була зовсім не схожа на іншу.",
          "– Міккі... – прошепотів малюк. – А це правда що у світі немає двох однакових сніжинок?",
          "– Правда, Дарусику. – відповів собака.",
          "– Вони такі дивовижні! От би знати про що вони думають...",
          "– Ха-ха! – засміялась одна сніжинка, опустившись на підвіконня.",
          "– Хто це? – підхопився Міккі.",
          "– Це я, Сніжинка! – почулось знадвору.",
          "– Відчини вікно! Впусти її! – зрадів хлопчик.",
          "– Не треба! – перелякано мовила Сніжинка. – У кімнаті тепло, тому я вмить розтану.",
          "Міккі не вірив своїм очам, а тим більше своїм вухам! Враз він почув ніжний спів тисяч таких сніжинок!",
          "– Знайомтесь! Це мої сестри. – мовила Сніжинка.",
          "– Ого, скільки їх! – вигукнув Дарусик.",
          "– Так, сьогодні холодно і нас багато, але щойно потепліє, як ми всі розтанемо... І тоді ми зможемо побачитись аж наступної зими.",
          "– Як сумно... – мовив хлопчик.",
          "– Зовсім ні! Життя коротке і ним слід насолоджуватись зараз! Гляньте, який казковий вечір!",
          "Дарусик з Міккі ще довго-довго балакали зі Сніжинкою. Вона розповідала про те, як спустилась із хмари і літала високо в небі, і про те, як любить зиму і танок у хурделиці... Потім вона разом із сестрами співала пісень – ніжних, сніжних, дивовижних! Малюкам так сподобались їхні мелодії, що вони і не помітили, як поснули.",
          "Вранці Дарусик першим прокинувся і підбіг до вікна.",
          "– Сніжинка! – скрикнув він. – Куди ж вона поділася, Міккі?",
          "– Певно, розтанула... – відповів собака, побачивши на підвіконні маленьку водяну краплю.",
          "– До наступної зими... – прошепотів Дарусик.",
          "– До наступної зими! – підбадьорив його кудлач."
        ],
        "audio": {
          "size": 1957574,
          "duration": 159000
        },
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 141,
    "name": "Ялиночка",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Дарусик ішов позаду дідуся і розглядав усе довкола. Маленькі сніжинки виблискували на сонечку, пухнасті білочки перестрибували з гілки на гілку, а десь угорі було чутно стукіт дятла. Як же казково і затишно у зимовому лісі!",
          "Вірний песик Міккі біг попереду і кумедно тицяв носиком у дідусеві сліди. Він хотів першим знайти ялинку, по яку прийшли господарі. Дідусь уважно роздивлявся маленькі деревцята, струшуючи з гілок високі снігові шапки. Аж ось чоловік зупинився біля маленької ялиночки і каже:",
          "– Ось! Справжня красуня! Візьмемо її на свято?",
          "– Дуже гарна, дідусю! – погодився Дарусик. – Берімо!",
          "– Не рубайте мене, добрі люди! – прошепотіло налякане деревце.",
          "– Гав-гав-гав! – злякався песик не на жарт.",
          "– Хто це говорить? – насторожився чоловік, ховаючи сокиру.",
          "– Це я, ялиночка! Пожалійте мене! – жалібно мовило деревце. – Люди щороку приходять і руйнують наш ліс, а потім викидають нас, як сміття. Не рубайте мене! Залишіть у лісі!",
          "Чоловік погладив сиву бороду і замислився.",
          "– Пожаліймо її, дідусю! Нехай росте собі під сонечком! – розчулився Дарусик.",
          "– А як же Новий рік? – примружився старенький. – Яке ж свято без ялинки?",
          "– Деревце можна пересадити! – заметляло хвостиком кмітливе цуценя.",
          "– Як це? – здивувався хлопчик.",
          "– Так, як мама пересаджує квіти: влітку – на клумбу біля дому, а взимку – у горщики, і до хати заносить!",
          "– Блискуча ідея! – зрадів дідусь. – Але спершу запитаймо дозволу у ялинки.",
          "Дарусик підійшов ближче до зеленої красуні і запропонував:",
          "– Чи хотіла б ти, ялиночко, завітати до нас на свято? Ми тебе висадимо в горщик і прикрасимо блискучими іграшками та новорічними вогниками. А на саме свято співатимемо тобі святкові пісні і водитимемо таночки!",
          "– А що буде після свята? – боязко запитало деревце.",
          "– Ми повернемо тебе до лісу, – пообіцяв малюк. – На рідну галявинку!",
          "– Як чудово! – зраділа ялинка і простягнула до хлопчика свої зелені віти.",
          "За годину усі були вдома і співали пісні біля живої ялинки, яка принесла в оселю не лише свіжіть і красу, але й справжнє свято та дух зимового лісу!"
        ],
        "audio": {
          "size": 2293362,
          "duration": 190000
        },
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 140,
    "name": "У ніч на святого Миколая",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Дарусик та Міккі повернулись додому щасливими. Сьогодні вони ходили з дідусем до парку і розвішували для пташок годівнички, котрі змайстрували власноруч. Цьогоріч пернатим неабияк потрібна допомога, адже за вікном – справжня зима: холодна, люта і сніжна!",
          "– Дарусику, почисти, будь ласка, свої чобітки від снігу, – попросила матуся.",
          "– Але ж вони і так чисті! Хіба сніг брудний? Він же білий! – заперечив хлопчик.",
          "Малюк так натомився за день, що зовсім не хотів чистити своє взуття. Тим паче щойно почалися улюблені мультики, і Дарусик прилип біля телевізора, неначе жуйка.",
          "– Татку! Татку! – закричав раптом хлопчик. – Ходи сюди швидше! Ось реклама залізниці, про яку я мрію! Купимо?",
          "– А може попросиш її у святого Миколая? – підморгнув татусь.",
          "Дарусик похнюпився. Він щороку просив у святого Миколая залізну дорогу, але небесний чудотворець завжди приносив лише цукерки та фрукти.",
          "– Дарусику! Ти вже почистив чоботи? – укотре нагадала матуся.",
          "– Ще ні, – буркнув ображений хлопчик і почимчикував до своєї кімнати.",
          "– Не забувай, – зауважила мама, – сьогодні чарівний вечір! Миколай не покладе подарунки у брудне взуття!",
          "– Ну то й що? Залізниця все одно туди не поміститься, – зітхнув хлопчик.",
          "Увечері усі полягали спати, а Дарусик ще довго не збирався до ліжечка! Малюк хотів дочекатися святого чудотворця, аби спитати, чи отримав він його листи і чому досі не приніс омріяний подарунок.",
          "Раптом двері скрипнули і в кімнаті щось зашаруділо.",
          "– Святий Миколай!? – схопився маленький мрійник.",
          "– Та ні, це я! – солодко позіхаючи, причалапав кудлатий Міккі. – А ти чому не спиш?",
          "– Чекаю на святого Миколая! – мало не заплакав Дарусик.",
          "– А-а-а, ось воно що! – примостився на килимку песик, витягнувши хвостик і лапки. – Він неодмінно прийде, не хвилюйся! А зараз лягаймо спати, на годиннику майже північ.",
          "Малюк підійшов до кудлатого друга і ніжно погладив спинку. Аж тут хлопчик помітив калюжу, у якій стояло його брудне взуття. Дарусик хвилинку подумав, а потім узяв ганчірочку і протер до блиску чобітки. Працюючи, він так стомився, що, забувши про все на світі, потупцяв до ліжечка.",
          "Вранці малюк прокинувся раніше за всіх.",
          "– Міккі, Міккі, поглянь, скільки снігу намело! – заплескав у долоньки хлопчик, визираючи у вікно.",
          "– Бачу, Дарусику! – заметляв хвостиком грайливий песик. – А дивись-но сюди! Чиї це сліди на килимку?",
          "Дарусик глипнув униз і затамував подих! Залізниця зі справжнісіньким потягом стояла поряд з його чистенькими чобітками.",
          "– Неймовірно! – прошепотів хлопчик, помітивши такі ж велетенські сліди на снігу за вікном…"
        ],
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 139,
    "name": "Годівничка для синички",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Вранці Дарусик помітив за вікном маленьку жовто-синю пташку. Вона перебирала лапками по снігу та шукала поживу.",
          "– Дідусю, а що це за пташка? – запитав хлопчик.",
          "– Це синиця блакитна, онучку. За холодної зими птахи прилітають ближче до людських осель у пошуках їжі.",
          "Раптом пташка наблизилась до собачої миски і почала дзьобати залишки каші.",
          "– Гав-гав-гав! – зарепетував собака.",
          "– Не чіпай її, Міккі! – вибіг на подвір’я хлопчик. – Вона маленька і зовсім не має що їсти.",
          "Дарусикові стало дуже шкода пташини...",
          "– Дідусю, а давай змайструємо для неї годівничку!",
          "– Чудова ідея, онучку!",
          "По обіді годівничка була готова! Дарусик та Міккі підвісили її на високій ялині, що росла на подвір’ї.",
          "Малята насипали туди насіння дині, соняшника та гарбуза.",
          "Дідусь зауважив, що насіння краще попередньо розчавити, бо пташки витрачають багато енергії, відкриваючи його самотужки. До того ж вони можуть ненароком пошкодити дзьоба...",
          "Закінчивши роботу, малята сіли на призьбі в очікуванні пернатої гості!",
          "– Чому вона не прилітає, дідусю?",
          "– Не знаю, онучку! Можливо, трошки забарилася в людських садах?",
          "Надворі швидко стемніло, тому усі пішли до хати й полягали спати.",
          "Вранці Дарусик прокинувся і підійшов до вікна.",
          "– Не може бути! – скрикнув хлопчик. – Та це ж ціла зграя птахів!",
          "Вдягнувши шапку, він швидко вибіг на вулицю.",
          "– Дідусю! Дивись! – радів малюк, побачивши з десяток птахів у годівничці.",
          "– Так, онучку! Тут і повзики, і щиглики, і навіть чижі! А он і довгоочікувана гостя – синичка!",
          "– Вона повернулася, дідусю!",
          "– Ну звісно ж, онучку!",
          "З того часу малята щодня підсипали корм до годівнички. А Міккі навіть розвісив усюди яблука та горішки! Хтозна, можливо вони стануть поживою для дроздів чи дятлів!?"
        ],
        "audio": {
          "size": 2142374,
          "duration": 133000
        },
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 138,
    "name": "Грибний дощик",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Сьогодні малюки прокинулись ще вдосвіта. Дідусь обіцяв їх взяти з собою в ліс по гриби, тому Дарій та Міккі чекали на нього з самого ранку.",
          "– Ну що, готові? – запитав дід, увійшовши до будинку.",
          "– Готові! – підстрибуючи відказали малята.",
          "Цьогоріч ліс був по-справжньому казковим. Листя набуло жовтаво-багряного кольору, і здавалося, що воно виблискує справжнісіньким сяйвом!",
          "Міккі біг попереду всіх. Він заглядав під кожен кущ з надією знайти перший гриб!",
          "Та, на жаль, малятам сьогодні не щастило. Дідусь уже назбирав повний кошик, а вони жодного гриба так і не знайшли.",
          "– Дарусику! Ходи-но сюди, онучку, – гукнув дідусь.",
          "– Овва! Та це ж підберезник! – скрикнув хлопчик.",
          "– От бачиш! І ти знайшов!",
          "– Ні,дідусю, я тільки зрізав... – засмучено мовив малюк.",
          "– Пора збиратися додому, – мовив дід.",
          "– Чому? – засмутився Дарусик.",
          "– Бачиш он ті хмари? Зараз буде дощ!",
          "Малята йшли повісивши носа. Вони були дуже засмучені. Здавалося, що гриби ховалися саме від них.",
          "Коли минули березовий гай, то натрапили на квітучу галявину.",
          "– Хм... – мовив дідусь, погладжуючи сиву бороду. – Певно, ми заблукали...",
          "– О, ні! – вигукнув хлопчик. – Що ж нам тепер робити? Міккі, може ти допоможеш?",
          "Міккі підвів носа і почав чесати кудлату голову. Він був звичайнісіньким хатнім псом, тому не знав, як знайти дорогу назад.",
          "– Потрібно знайти схованку, бо уже дощ починається, – сказав дід, відкриваючи парасольку.",
          "– Давайте сховаємось он під тим дубом!",
          "– Чудова ідея, онучку!",
          "Узявши кошик, малята побігли до дерева. Аж раптом...",
          "– Міккі, дивись! Це ж король лісу – справжній білий гриб!",
          "– І не один! – зрадів собака.",
          "Гриби виростали один за одним... Малята не встигали розгрібати листя.",
          "– Дідуню, дивися! Це білі гриби! І звідки їх тут стільки взялося?",
          "– Це все грибний дощ, онучку!",
          "– Грибний що?",
          "– Це чарівний дощ, після якого виростають гриби!",
          "Дарусик не вірив своєму щастю! Здавалося, що вони опинились у грибному царстві! Міккі так захоплено розгрібав листя у пошуках, що незчувся, як провалився у лисячу нору. Ох і сміху було!",
          "Назбиравши повний кошик, малята повертались втомлені та щасливі! Міккі спочатку обвів усіх навкруги соснового бору, аж поки не натрапив на стежку додому. Ох і находилися малята!",
          "– Ого, скільки грибів ви назбирали! – дивувалась вдома мама. – Тут і сироїжки, і підберезники, і навіть справжні білі гриби!",
          "– Так! Це королі лісу, мамо! Але знайти їх можна тільки тоді, коли падає грибний дощ!",
          "– Який дощ? – перепитала матуся.",
          "– Чарівний! – мовив дід і погладив онука по голівці."
        ],
        "audio": {
          "size": 3245786,
          "duration": 202000
        },
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 137,
    "name": "Золотий борщ",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "У суботу малята, як завжди, поїхали до бабусі! Сьогодні дідусь збирав урожай гарбуза і йому потрібна була допомога.",
          "Поки бабуся поралась на кухні, Дарусик та Міккі допомагали дідусеві на городі. Малята відбирали дозрілі плоди, а дід складав їх у невеликі валки.",
          "Цьогоріч урожай гарбуза був добрий, тому бабуся вирішила зібрати гарбузове насіння. Дідусь розповів, що на великих фермах насіння дістають і підсушують за допомогою комбайнів. Але грядка була невелика, і малюки впорались самотужки.",
          "На кухні готувався обід. Сьогодні господиня вирішила почастувати всіх справжнім українським борщем. Малюки зголодніли і прибігли на кухню ще задовго до того, як страва була готова.",
          "– Мої маленькі помічники, як добре, що ви прийшли! – зраділа бабуся. – Я якраз збиралась іти за морквою і буряком, цибулею та часником.",
          "– Ми тобі допоможемо! – сказав Дарусик. – Вмить усе принесемо!",
          "Поки Міккі висмикував моркву, хлопчик шукав часник.",
          "– Дарусику, мені здається, що бабуся ще щось просила...",
          "– Цибулю! – здогадався малюк.",
          "– Звісно!",
          "Радісні та щасливі малята повернулись до хати, але бабусі не було.",
          "– Куди ж вона поділась, малюче? – спитав хлопчика Міккі.",
          "– Не знаю, друже, але борщ вже закипає – тут потрібна наша допомога!",
          "Малята почистили моркву та цибулю і обсмажили все на пательні. Потім до всього додали часнику і варили на маленькому вогні хвилин з двадцять.",
          "– Чому борщ не червоніє? – дивувався собака. – Тут чогось не вистачає!",
          "– Напевно, гарбуза! – скрикнув хлопчик.",
          "– Звісно ж! – підтримав його пес.",
          "Малюки дістали гарбуз і почали його терти на тертці.",
          "– А що робити з насінням? – запитав Міккі.",
          "– Не викидати ж! Бабуся його теж додає до борщу! – впевнено відповів хлопчик.",
          "За годину страва була готова! Хоча борщ так і не почервонів, проте набув гарного жовтаво-золотистого кольору.",
          "– Як смачно пахне! – мовив дідусь, увійшовши до кухні.",
          "– Ой, та це ж вариться мій борщ! – згадала бабуся.",
          "– Не турбуйся, страва вже готова! – гордо відповів Дарусик.",
          "Бабуся запросила всіх до столу.",
          "– Хм... Який дивний на смак, – зауважив дідусь. – Новий рецепт?",
          "– Це рецепт полтавського червоного борщу, – відповіла бабуся.",
          "– Але ж він золотий!",
          "Бабуся з подивом глянула в миску.",
          "– А це що? – спитала вона, побачивши маленькі зернятка.",
          "– Це гарбузове насіння! – радісно відповів Дарусик. – Хіба не для цього ми зривали гарбузи?",
          "Дорослі потім ще довго сміялися з того, що наварили малюки. Та найважливішим було те, що до вечора горщик був порожнім, а у бабусиній книзі з’явився новий рецепт золотого борщу!"
        ],
        "audio": {
          "size": 2315619,
          "duration": 192000
        },
        "image_count": 1
      }
    ],
    "crew": {
      "authors": [
        11
      ],
      "readers": [
        46
      ],
      "graphics": [
        47
      ]
    }
  },
  {
    "id": 136,
    "name": "Колискова",
    "create_date": 0,
    "tags": [
      "audio",
      "author",
      "lullaby",
      "text",
      "poem"
    ],
    "content": [
      {
        "text": [
          "Час настав відпочивати",
          "Тож лягай, дитинко, спати,",
          "Ангел хай оберігає сон твій уночі.",
          "І наспівує тихенько:",
          "\"Люлі-люлі, спи серденько,",
          "Очі закривай, маленький, засинай\".",
          "І наспівує тихенько:",
          "\"Люлі-люлі, спи серденько,",
          "Очі закривай, маленький, засинай\".",
          " ",
          "Люлі-люлі, баю,",
          "Я тебе кохаю...",
          "Обійму легесенько,",
          "Пригорну ніжнесенько,",
          "Пісню заспіваю,",
          "Люлі-люлі, баю...",
          "Люлі-люлі, баю...",
          " ",
          "Сплять вночі не тільки діти –",
          "Звіри в лісі, в полі квіти,",
          "Засинають всі комашки, а також птахи.",
          "Сонце спати теж лягає,",
          "Промінь за моря ховає,",
          "Щоб могли поспати мирно дітлахи.",
          "Сонце спати теж лягає,",
          "Промінь за моря ховає,",
          "Щоб могли поспати мирно дітлахи.",
          " ",
          "Люлі-люлі, баю,",
          "Я тебе кохаю...",
          "Обійму легесенько,",
          "Пригорну ніжнесенько,",
          "Пісню заспіваю,",
          "Люлі-люлі, баю...",
          "Люлі-люлі, баю...",
          " ",
          "Люлі-люлі, баю,",
          "Я тебе кохаю...",
          "Обійму легесенько,",
          "Пригорну ніжнесенько,",
          "Пісню заспіваю,",
          "Люлі-люлі, баю...",
          "Люлі-люлі, баю..."
        ],
        "audio": {
          "size": 2642567,
          "duration": 219000
        },
        "image_count": 1
      }
    ],
    "crew": {
      "authors": [
        12
      ],
      "readers": [
        12
      ],
      "musicians": [
        12
      ]
    }
  },
  {
    "id": 135,
    "name": "Яйце-райце",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Колись була птиця-жайворонок царем, а царицею — миша, і мали вони своє поле. Посіяли на тім полі пшеницю. Як уродила їм та пшениця — давай вони зерном ділитися. От одне зерно зайве було. Миша каже:",
          "— Нехай мені буде!",
          "А жайворонок каже:",
          "— Нехай мені!",
          "Думають вони: що тут робити? Пішли б позиватися, та немає старших за них: немає до кого йти позиватися. Потім миша каже:",
          "— Ну, я лучче його перекушу.",
          "Цар на це діло згодився. Миша тільки взяла зерно в зуби та в нору й побігла. Тут цар-жайворонок збирає всіх птахів, щоб звоювати царицю мишу, а цариця скликає всіх звірів — і почали війну. Як вийшли в ліс — то що звірі хочуть яку птицю розірвати, то вони на дерево; або птиця як візьме, літаючи, бити звірів, то вони в нору... Так билися цілий день, а потім увечері сіли всі спочивати. Коли цариця зогледілась — аж немає на війні комашні. Тоді вона звеліла, щоб конче була на вечір і комашня. Коли це приходить і комашня. Цариця й нагадала їй, щоб вона вночі полізла на дерева і за одну ніч повідкушувала птиці пір'я коло крил.",
          "На другий день, тільки-но розвиднілось, цариця кричить:",
          "— Ану, вставайте воюватися!",
          "Птиця що підійметься, то й упаде на землю,— так звір її і розірве. І цариця повоювала царя.",
          "А орел бачить, що то лихо, сидить на дереві і не злітає. Коли тут іде стрілець, бачить, що орел сидить на дереві, як націлиться на нього. А той орел так просить його:",
          "— Не бий мене, голубчику, я тобі в великій пригоді стану! Стрілець удруге націливсь, він ще його просить:",
          "— Візьми лучче мене та вигодуй, то побачиш, в якій я тобі пригоді стану!",
          "Стрілець ще наміривсь стріляти, утретє. Орел знов його почав просити:",
          "— Ей, голубчику-братіку! Не бий мене та візьми до себе — я тобі у великій пригоді стану!",
          "Стрілець повірив йому: поліз, та зняв з дерева, та й несе його додому. А він йому каже:",
          "— Принеси мене до своєї хати та годуй мене м'ясом доти, поки в мене крила повідростають.",
          "А в того чоловіка було дві корови, а третій бугай. Він зараз і зарізав йому одну корову. Орел ту корову за рік із'їв та й каже тому чоловікові:",
          "— Пусти мене, я політаю, побачу, чи вже відросли крила. Той чоловік і випустив його з хати. Орел літав, літав, та й прилетів опівдні назад до того чоловіка, каже йому:",
          "— Ще в мене мала сила — заріж іще одну ялівку!",
          "Той чоловік послухав його та й зарізав. Орел із'їв її за рік. Та знову як полетів... Пролітав мало не цілий день, увечері знову прилітає та й каже йому:",
          "— Заріж іще й бугая!",
          "Той чоловік думає: «Що тут робити — чи зарізати, чи ні?» А потім каже:",
          "— Більше пропало, нехай і це пропадає!",
          "Узяв та й зарізав йому бугая. Він із'їв і того бугая, таки за рік, а потім як полетів, то літав так високо — аж під хмарою. Коли це прилітає та й каже йому:",
          "— Ну, спасибі тобі, чоловіче: вигодував мене, а тепер сідай на мене.",
          "Той чоловік питається:",
          "— Що з того буде? А він йому каже:",
          "— Сідай! Той і сів.",
          "Орел його поніс аж у хмару, а потім і пустив його додолу. Той чоловік летить додолу, коли це орел не дав йому долетіти до землі, підхопив його та й каже:",
          "— А що, як тобі здавалось? А він каже:",
          "— Так, наче я вже неживий був. Тоді орел йому каже:",
          "— Отак саме й мені було, як ти на мене націлявся. Потім каже:",
          "— Сідай знов!",
          "Тому чоловікові й не хотілося сідати на орла — ну, нема що робити, таки сів. Орел знов його як поніс, та аж у саму хмару, а звідтіль скинув його з себе — та підхопив його так, може, як на два сажні від землі, та й питається його:",
          "— А що, як тобі здавалось? Він йому каже:",
          "— Так зовсім, наче вже кістки мої розсипались. Тоді орел йому каже:",
          "— Так само й мені було, як ти вдруге націлявсь. Ну, ще сідай. Той сів.",
          "Орел як понесе його аж за хмару, та звідтіль і пустив його додолу, та підхопив уже аж коло самої землі, та тоді питається його:",
          "— Як тобі здавалось, як ти летів на землю? Він йому каже:",
          "— Так, наче мене зовсім не було вже на світі. Тоді орел йому каже:",
          "— Отак же й мені було, як ти втретє націлявсь. А потім каже:",
          "— Ну, тепер уже ніхто нікому не винний: ні ти мені, ні я тобі. А тепер сідай на мене, та полетимо до моєї господи.",
          "Ото летять та й летять, прилітають до його дядька. А він йому каже:",
          "— Іди ж у хату, та як будуть питатися тебе: чи не бачив нашого небожа, то ти скажеш: як дасте яйце-райце, то й на вічі приведу.",
          "Він приходить у хату, коли це йому кажуть:",
          "— Чи по волі, чи по неволі? А він їм каже:",
          "— Добрий козак усе по волі ходить. Вони його питаються:",
          "— Чи не чув ти там за нашого небожа? Бо вже третє літо, як пішов на війну,— та ні чутки, ні звістки.",
          "А він їм каже:",
          "— Як дасте яйце-райце, то й на вічі приведу. Вони йому кажуть:",
          "— Лучче нам його ніколи не бачити, як віддати тобі яйце-райце.",
          "Тоді він виходить із хати та й каже орлові:",
          "— Казали так: лучче нам його ніколи не бачити, як тобі віддати яйце-райце.",
          "Орел йому каже:",
          "— Летімо далі!",
          "Летять та й летять, та й прилітають до орлова брата, та й тут чоловік те саме говорив, що в його дядька,— таки й тут не получив яйце-райце.",
          "Прилітають до його батька, а орел йому каже:",
          "— Іди в хату, та як будуть питатися за мене, то скажеш, що бачив й на вічі приведу.",
          "Увіходить чоловік у хату, а вони йому кажуть:",
          "— Чи по волі, чи по неволі? Він їм:",
          "— Добрий козак усе по волі ходить. Вони його стали питатися:",
          "— Чи не бачив нашого сина? Бо вже як немає — четверте літо: десь пішов на війну, та, мабуть, убили його там.",
          "А він їм каже:",
          "— Я бачив, але як дасте яйце-райце, то я й на очі приведу.",
          "Батько орлів каже йому:",
          "— Нащо ж воно тобі? Лучче ми тобі дамо багато грошей. Він каже:",
          "— Я не хочу грошей, мені дайте яйце-райце!",
          "— Піди ж приводь, зараз тобі дамо!",
          "Він уводить орла в хату. Тоді його батьки так зраділи, що дали яйце-райце і сказали:",
          "— Тільки не розбивай ніде на дорозі, а як прийдеш додому, то погороди загороди великі, а тоді його і розіб'єш.",
          "Він іде та йде, та так схотілось пити йому... Коли це найшов криничку. Тільки що став пити воду, та якось об цебрину й розбив те яйце-райце. Як узяв скот вернути з того яйця!.. Верне та верне. Гониться він за тим скотом, то що з того боку піджене, на другий розійдеться... Кричить бідолаха — нічого сам не зробить! Коли це іде до нього змія й каже йому:",
          "— Що ти мені даси, чоловіче, як я тобі скот цей вжену в те яйце?",
          "А він їй каже:",
          "— А що тобі дати? Вона йому каже:",
          "— Даси те, що без тебе стало дома? А він каже:",
          "— Дам!",
          "Ото вона йому гарненько загнала той скот у яйце, заліпила славно яйце і дала йому в руки.",
          "Він приходить додому, аж там без нього син народився. Ударив він об поли руками:",
          "— Це ж я тебе, сину, віддав змії!",
          "Ну, ото журяться вони з жінкою, а далі кажуть:",
          "— Нема що робити, журбою не поможеш! Якось треба жити.",
          "Погородив він загороди великі, розбив те яйце, випустив скот і забагатів.",
          "Живуть вони, аж поки син підріс. От син і каже.",
          "— Це ви мене, тату, віддали змії. Ну, дарма, якось буде! От він зараз і пішов до змії.",
          "Приходить до неї, а вона йому каже:",
          "— Зроби мені троє діл та й підеш собі додому, а як не зробиш, то я тебе з'їм!",
          "А коло її хати був великий луг — скільки оком зглянути! Так вона йому каже:",
          "— Щоб ти за одну ніч отой луг викорчував, і щоб там ізорав, і пшениці насіяв, ізжав її, в скирти поклав і щоб в ту ніч з тієї самої пшениці мені паляницю спік: поки я встану, щоб вона на столі лежала.",
          "Він іде до ставка та й зажуривсь. А там близько був мурований стовп, і в тім стовпі була зміїна дочка замурована. Він приходить сюди та й плаче. А дочка його питається:",
          "— Чого ти плачеш? А він каже:",
          "— Як же мені не плакати, коли змія загадала таке, що я ніколи його не зроблю, а вона сказала, щоб за одну ніч зробив.",
          "Вона його питалась:",
          "— А що ж там?",
          "Він їй і розказав. Вона йому каже:",
          "— Як візьмеш мене за жінку, то я тобі все зроблю так, як змія казала.",
          "Він каже:",
          "— Добре!",
          "Вона йому каже:",
          "— Лягай же тепер спати, а завтра рано щоб устав та понесеш змії паляницю.",
          "От пішла дочка змії до того лугу та як свисне: той луг тріщить, лущить — на тім місці ореться, пшениця сіється...— до світу спекла паляницю, дала йому. Він приніс до змії в хату і поклав на столі.",
          "Змія прокинулася, вийшла в двір та й дивиться на той луг, тільки сама стерня та скирти стоять. Тоді йому каже:",
          "— Ну, справивсь! Гляди ж, щоб і вдруге діло зробив! Та зараз йому й загадала:",
          "— Щоб ти оту гору розкопав, і щоб туди Дніпро йшов, а коло того Дніпра побудуй комори: щоб байдаки туди приставали, й щоб ти ту пшеницю продав на байдаки. Як устану рано, то щоб це все було готове!",
          "Він ізнов іде до того стовпа та й плаче. Та дівка його питається:",
          "— Чого ти плачеш?",
          "Він їй розказав те все, що йому змія загадала. Так вона йому каже:",
          "— Лягай спати, я це все пороблю.",
          "А сама як свисне, то та гора розкопується, Дніпро туди йде, коло нього комори будуються... Тільки прийшла та збудила його, щоб він пшеницю видав купцям на байдаки з тих комор. Змія встає та й дивиться, що все так ізроблено, як вона йому загадала.",
          "Тоді загадує йому втретє:",
          "— Щоб ти цю ніч уловив золотого зайця і раненько щоб приніс мені в хату.",
          "Він ізнов іде до того стовпа та й плаче. Та дівка питається його:",
          "— Що вона загадала? Він каже:",
          "— Оце вже не жарти: хто його знає, як того золотого зайця зловити.",
          "Вона каже йому:",
          "— Одначе ходім до тієї скелі. Стань над норою, ти будеш ловити, а я буду гонити з нори, і гляди ж: що тільки буде виходити з нори — бери його: то золотий заєць!",
          "Ото вона пішла та й жене. Коли це вилазить з нори гадюка та й сичить. Він її і пустив. Дівчина виходить із нори та й питається його:",
          "— А що, нічого не вилазило? А він каже:",
          "— Ба, ні: лізла гадюка, а я побоявся її, щоб не вкусила, та й пустив.",
          "А вона йому каже:",
          "— А щоб тебе! Ото і є заєць! Ну, гляди ж, я ще раз піду; та як буде хто виходити й казатиме, що тут немає золотого зайця, то ти не вір, а хапай його!",
          "Полізла та й жене. Коли виходить така стара баба та й питається того парубка:",
          "— Чого ти, сину, тут шукаєш? А він їй каже:",
          "— Золотого зайця. Вона йому каже:",
          "— Де тут він узявся: тут його нема!",
          "Сказала це та й пішла від нього. Коли це виходить та дівка та й питається його:",
          "— А що, нема зайця? І ніщо з нори не виходило? Він каже:",
          "— Ба, ні: виходила баба стара та спиталась мене, чого я тут шукаю, а я сказав, що золотого зайця. А вона каже: тут його немає, то я її й пустив.",
          "Тоді вона каже:",
          "— Чом ти не держав: ото ж заєць! Ну, тепер більше ніде його не піймаєш, хіба я перекинуся зайцем, а ти мене принесеш і покладеш на стільці, тільки не віддавай змії у руки, бо як віддаси, то вона пізнає та розірве і тебе і мене.",
          "От вона так і зробила: перекинулась золотим зайцем, він узяв приніс того зайця, поклав його на стільці та й каже змії:",
          "— Нате ж вам зайця, а я піду вже від вас. Вона каже:",
          "— Добре, йди! Він пішов.",
          "А змія тільки з хати, а заєць знову перекинувся дівчиною та за парубком. Почали вони вдвох утікати. Біжать та й біжать. Коли це змія побачила, що то не заєць був, а її дочка,— давай доганяти, щоб її розірвати. Та сама не побігла змія, а послала свого чоловіка. Змій біжить за ними: коли вони чують — аж стугонить земля... Тоді дівка каже:",
          "— Оце вже за нами біжить! Я перекинусь пшеницею, а ти дідом, та будеш стерегти мене. Та як буде питаться тебе, чи не бачив парубка й дівки, чи не йшли сюди, то ти скажеш, що тоді, як ця пшениця сіялась.",
          "Коли це змій летить та й питається того діда:",
          "— Чи не бачив тут — не йшли парубок з дівкою? А він каже:",
          "— Ба, йшли. Той питається:",
          "— Давно ж вони йшли?",
          "Дід:",
          "— Тоді, як оця пшениця сіялась. Змій каже:",
          "— Цю пшеницю вже пора косить, а їх учора не стало.",
          "Та й вернувся назад. Зміїна дочка зробилась ізнов людиною, а той дід парубком, та давай утікати.",
          "Прилітає змій додому. Змія його питається:",
          "— А що, не догнав? І нікого не зустрічав на дорозі? А він каже:",
          "— Ба, ні! Зустрічав: дід стеріг пшеницю, а я його питавсь: чи не бачив, тут не йшли парубок із дівчиною? А він каже: ішли тоді, як оця пшениця сіялась, але ж та пшениця така, що пора косити,— так я і вернувсь.",
          "Тоді змія йому каже:",
          "— Чом ти того діда й ту пшеницю не розірвав? То вони самі! Біжи вдруге за ними, та щоб доконче розірвав!",
          "Летить змій. Коли ті чують, що летить ізнов, аж земля реве, так дівка каже:",
          "— Ей, летить ізнов! Зроблюся я монастирем, таким старим, от-от розвалиться, а ти — ченцем; та як буде він тебе питатися, чи не бачив таких-то — скажеш: «Бачив тоді, як оцей монастир будувався».",
          "Коли це летить змій та й питає того ченця:",
          "— Чи не бачив — не йшли тут парубок і дівка? А він каже:",
          "— Я бачив тоді, як оцей монастир роблено. А змій каже йому:",
          "— Їх учора не стало, а цей монастир уже годів сто, як роблено. Сказав це та й вернувся назад.",
          "Приходить додому та й розказує змії:",
          "— Бачив одного ченця, коло монастиря ходив; як я його питався, то він сказав, що бігли тоді, як оцей монастир роблено, але тому монастиреві уже років сто, а їх учора не стало.",
          "Тоді вона йому каже:",
          "— Чому ти не роздер того ченця і монастиря не розвалив, то ж вони! Тепер я сама побіжу!",
          "Побігла.",
          "Ото біжить... Коли ті чують — аж земля реве і гаряча. Дівчина тоді каже йому:",
          "— Ей, отепер ми пропащі: уже сама біжить! Ну, я тебе зроблю річкою, а сама зроблюсь рибою-окунем.",
          "Зробила.",
          "Прибігла змія та й каже до тієї річки:",
          "— А що, втекли?",
          "Перекинулась зараз щукою, давай гонитися за тією рибою: що хоче вхопити, то окунь повернеться своїм пір'ям гострим до неї, то вона не візьме його. Гонилась, гонилась — так-таки не вловила та надумала всю воду з річки випити. Стала пити: пила-пила, напилась багато та й лопнула.",
          "Ото тоді та дівка, що була рибою, каже тому парубкові, що був річкою:",
          "— Тепер ми вже не біймось! Ходімо до твоєї господи; то ти підеш у хату, та гляди: усіх поцілуєш, тільки дядькової дитини не цілуй, бо як поцілуєш ту дитину, то забудеш за мене. А я пока наймусь у цім селі в кого-небудь.",
          "Ото він прийшов у хату, з усіма поздоровкався та й думає собі: «Як же мені не поздоровкаться з дядьковою дитиною? Таж вони подумають щось погане про мене». Поцілував і дитину дядькову. Як поцілував, так і забув за ту дівку.",
          "Ото побув півроку та задумав жениться. Йому нарадили одну гарну дівку, щоб він її брав; він за ту й забув, що його врятувала від змії, з іншою заручився.",
          "От перед весіллям, увечері, кличуть на шишки молодиць. Прикликали і ту дівку, що він з нею втікав,— хоч її й ніхто не знав, що воно за дівка. Стали бгати шишки; та дівка зліпила з тіста голуба й голубку та й пустила додолу, а вони стали живі. Голубка й почала говорити до голуба:",
          "— А ти забувсь, як я за тебе луг викорчовувала й там пшеницю сіяла, а з тієї пшениці паляницю спекла, щоб ти до змії відніс?",
          "А голуб каже:",
          "— Забув, забув!",
          "Потім знов голубка каже:",
          "— А ти забувсь, як я за тебе гору розкопувала і туди Дніпро пустила, щоб байдаки ходили до комор і щоб пшеницю ти продавав на байдаки?",
          "А він каже:",
          "— Забув, забув!",
          "Потім знов голубка каже:",
          "— А ти забув, як ми ходили вдвох за золотим зайцем? Ти й мене забув?",
          "А голуб каже:",
          "— Забув, забув!",
          "Тоді парубок згадав за ту дівку,— за цю-таки саму, що голуби поробила, та ту покинув, а з цією оженився. І тепер живе добре."
        ],
        "audio": {
          "size": 19196572,
          "duration": 1599000
        },
        "image_count": 1
      }
    ]
  },
  {
    "id": 134,
    "name": "Біла шубка",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Маленька біла киця мала дуже гарну шубку. А на пухнастому хвості носила бантика в цятку. Сяде, бува, проти люстерка, озирне себе від вушок до хвоста, а тоді йде гуляти. Хай же всі помилуються її шубкою та бантиком.",
          "Проходжається киця вулицею – люди з вікон виглядають, шпацерує сквериком – на її красу озираються. І кожен хоче кицю додому собі забрати. Усі б її любили, усі б їй годили. А все ота шубка та бантик на хвостику. Киця була розумна і здогадувалась, що то через них. І що кращого, як у неї, вбрання нема в цілім світі. Та як уже є – кожному своє.",
          "Коли це якось, гуляючи вуличкою, почула киця тихий спів. Голосочок ніжний, аж переливається. Та головне ж, і пісня про кицю. А точніше казати – про котика: чи то біленького, чи сіренького, який ходив по хаті та все дитятко будив. Гарна пісня. \"Хто ж то співає, і кому?..\" – здивувалась киця. І такий її пойняв інтерес, така охопила цікавість, що засіла вона низенько на всі чотири лапки і, не шкодуючи свого найгарнішого у світі хутерця, полізла під паркан.",
          "Ой! Яка краса була за парканом! Як зелено світилося листя в сонці, як густо пахло травою!.. І цвіту по тій траві всякого – низенько, наче вмисно на кицин зріст: щоб жоден пахощ мимо неї не пішов.",
          "...Аж бачить вона – під грушкою дівчатко сидить. Коло дівчатка – лялька в колисочці. Очі заплющені: спить, – зрозуміла киця. Он кому дівчатко тихенько співає.",
          "Та тут спіткала кицю ще більша дивина: дівчатко теж у біле вбране. Але пишна його сорочечка не просто біла – вона розшита білим по білому та ще й помережена. \"Ах!..\" – тільки й видихнула киця. Вона ж бо увесь вік була певна, що її шубка найгарніша. А ні... Бо є у світі вишиті сорочечки."
        ],
        "image_count": 1
      }
    ],
    "crew": {
      "authors": [
        2
      ]
    }
  },
  {
    "id": 133,
    "name": "Сонячні зайчики",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Сонячний зайчик до ліжка підкрався,",
          "Весело мружився та посміхався,",
          "Теплими лапками гладив по щічках –",
          "Доброго дня! До побачення нічка!",
          " ",
          "Так кожен ранок ми зустрічаєм",
          "З сонячним зайчиком, що поспішає",
          "В душу промінець світла занести,",
          "І пробудити в ній сонячну весну.",
          " ",
          "Зі сходом сонця засліплює очі,",
          "Освітлює путь до пізньої ночі.",
          "Працює не задарма – за усмішки.",
          "Ти посміхнись – і зігрієшся трішки.",
          " ",
          "Постійно знаходимось під пильним оком",
          "Добрим, привітним і ледь косооким.",
          "Як тільки сонце за обрій заходить,",
          "Зайчик нічний на роботу виходить.",
          " ",
          "Місячний зайчик, як сутеніє,",
          "Прискочить і мрії солодкі навіє.",
          "Місячним сяйвом покладе спати,",
          "Окутає сном, як почнеш позіхати.",
          " ",
          "Без вихідних працюють зайчата,",
          "Так і нема ж їм куди поспішати.",
          "Мені і тобі несуть тепло й спокій,",
          "Аби жоден із нас не був одиноким."
        ],
        "audio": {
          "size": 1611787,
          "duration": 100000
        },
        "image_count": 1
      }
    ],
    "crew": {
      "authors": [
        13
      ]
    }
  },
  {
    "id": 132,
    "name": "Добродушка",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Одного теплого квітневого ранку невідомо звідки народилася малесенька фея на ім‘я Добродушка. Звали її так тому, що вона мала велике серденько, яке допомагало звичайним людям творити добро. Недарма ж кажуть: людина з доброю душею. Ось отакі малесенькі феї живуть у цих людей і спонукають їх робити гарні справи, нічого не чекаючи навзаєм.",
          "Добродушка мала руде кучеряве волосся, яке завжди прикривала червоним капелюшком. Її обличчя було вкрите веснянками, а очі сяяли смарагдовим відтінком, таким же самим,  як і було її платтячко з купою чудернацьких рюшечок внизу. Одним словом, така собі миловидна феєчка.",
          "З’явилася Добродушка в домі, де жила дівчинка Іринка, до речі, зовні дуже схожа на малесеньку фею.",
          "В той день Іринка разом з мамою і татом збиралися піти на прогулянку, адже у віконце так ніжно манило весняне сонечко, дзвінко виспівували пташечки і пахли перші зав’язки цвітіння фруктових дерев. А ще прогулянка була вкрай важливим приводом вдягнути Іринці куплений на днях новенький плачищок. Він був кольору сонця і такий гарнесенький, що Іринка радісно кружляла по колу, вертілась перед дзеркальцем, по обидва боки тримаючи подоли плащика, пританцьовала і мугикала якусь веселу пісеньку собі під ніс. Добродушка шмигнула у кишеньку до дівчинки і вже приготувалася до захопливої першої подорожі у своєму житті, адже відчувала, що сьогодні буде незвичайний день.",
          "Іринка дуже любила сімейні прогулянки, адже так вона відчувала себе найщасливішою дівчинкою на світі. Вона завжди ставала між мамою і татом, міцно тримаючись за їхні руки. А коли вони йшли вулицями, Іринка частенько підстрибувала у повітрі і уявляла, що вона має крила як у небесних янголят.",
          "Вся сім’я була у гарному настрої, тому вони не могли проминути крамнички з фантастичними смаколиками. Особливо Іринка любила зефір.",
          "Тато ще здалеку побачив вільну лавку, тож запропонував присісти перепочити. На лавці навпроти сиділа дуже мила старенька бабуся і в’язала рожеві панчішки. «Мабуть, це буде подарунок її онуці» - подумала Іринка. Ні мама, ні тато не звернули особливої уваги на стареньку , лише Іринка зачаровано споглядала за роботою вправних бабусиних рук. Аж раптом у в’язальниці випала спиця. Вона була тоненькою і невеличкою, тож хутко сховалася у свіжій травичці, що й не знайти. Бабуся лише звела долоні і вигукнула: «Ой, лишенько...»",
          "Іринка стрімко підхопилася з лавки та поспішила на допомогу старенькій жінці. Вона понишпорила у траві, знайшла загублену спицю і віддала бабусі. Та ще й пригостила жінку смачним молочно-перламутровим зефіром, який щедро віддавав солодкі пахощі всім навколо. Бабуся була щиро вдячна і ледь стримувала сльози, які зрадливо бриніли на їі глибоких і мудрих очах. Зараз так мало чуйних, добрих і небайдужих людей. А тут справжнісінька рудоволоса чарівниця.",
          "Добродушка пишалася вчинком дівчинки. Хай і маленька, але добра справа - порадувати стареньких людей і вчасно прийти їм на допомогу.",
          "Це був один із найщасливіших днів у житті Іринки, а пригода з бабусею лише ще раз стверджувала, що добро на землі існує. Лише ніхто не помітив червоного капелюшка, який час від часу виглядав з жовтої кишеньки дівчинки."
        ],
        "image_count": 1
      }
    ],
    "crew": {
      "authors": [
        24
      ]
    }
  },
  {
    "id": 131,
    "name": "Палиця",
    "create_date": 0,
    "tags": [
      "text"
    ],
    "content": [
      {
        "text": [
          "Прийшов один дід до корчми і мав собі гарну палицю. А в корчмі сиділо два чоловіки та й давай чіплятися, ні сіло, ні впало, до діда.",
          "— Дивись,— кажуть,— це нашого старшини палиця! А де це ти її взяв, діду? Украв, га? Признавайся!",
          "Дід мовчить, уже й злякався, хоч палиця та не крадена, а його власна. Коли саме на це ввіходить старшина до корчми. Тії причепи зараз до його:",
          "— А правда, то ваша палиця? Чи не вкрав її дід у вас?",
          "Старшина глянув на палицю: та й гарна ж! І закортіло йому ту палицю відняти.",
          "— Ай справді це моя! Де це ти її узяв, діду?",
          "А дід уже схаменувсь, питає:",
          "— Чуєте, пане старшино, то ваша палиця? Візьміть, як ваша!",
          "Старшина бере.",
          "— Так,— каже дід,— добре! У нашім селі злодії обікрали церкву і тую палицю там покинули, забули; а люди дали її мені, щоб я ішов у світ: хто буде казати, що то його палиця, той церкву обікрав.",
          "Старшина тоді туди-сюди... Та що робити? Не то палицю віддав, а ще й заплатив дідові, щоб нікому не казав."
        ],
        "image_count": 1
      }
    ]
  },
  {
    "id": 130,
    "name": "Кравець та вовк",
    "create_date": 0,
    "tags": [
      "text"
    ],
    "content": [
      {
        "text": [
          "Бідний вовк ніяк не знайде собі їжі, вже трохи не здохне, ледве ходить. Ось іде дорогою і знайшов те, що чоловік загубив. Вовк зрадів і хотів їсти, і надумав, що як із'їсть він сало, то воно ж солоне, то буде пить хотіть. Він каже:",
          "— Піду вперед нап'юсь, а тоді буду їсти.",
          "Поки сходив до річки та од річки, а тим часом чоловік оглядівся, аж нема сала, він вернувся і знайшов сало. А вовк прийшов од річки, аж нема сала. Він каже:",
          "— Дурний я, нерозумний, хіба хто, не ївши, п'є?",
          "Іде дорогою та й плаче. Коли дивиться, над яром баран пасеться. Він пішов до барана та й каже:",
          "— Я тебе з'їм.",
          "Баран злякався та й каже:",
          "— Як надумав, вовче, мене їсти, то ставай над кручею і роззявляй рота, я сам тобі у рот ускочу.",
          "Баран далеко одійшов та як розженеться, та як дасть,— вовк так і покотився із кручі.",
          "Сів та й плаче:",
          "— Дурний я, де б так, щоб живе м'ясо само в рот ускочило?",
          "Іде й дивиться — на городі попова кобила пасеться, він і каже:",
          "— Аж ось поживлюся.",
          "Підходить вовк до кобили та й каже:",
          "— Кобило, я тебе з'їм.",
          "Кобила й каже:",
          "— Вовчику-братику, як надумав мене їсти, то починай іззаду, і їж, а я буду пастися і все буду мнять. І ти ситеньким закусиш.",
          "Вовк як ухватить кобилу за хвіст, кобила як дасть задом, бідний вовк аж покотився. А кобила побігла додому, тільки пилок схватився.",
          "Бідний вовк сів та й плаче і каже:",
          "— Який я дурний, чого я не починав з голови їсти?",
          "Іде все та й плаче, що ніде не знайде собі їжі. Коли дивиться, іде кравець. Він дума: «Оце вже із'їм цього чоловіка». Підходить він до кравця та й каже:",
          "— Я тебе із'їм.",
          "Чоловік злякався та й каже:",
          "— Як надумав мене їсти то дай я тебе зміряю, скільки аршинів, а тоді будеш їсти.",
          "Вовк і каже:",
          "— На, міряй.",
          "Чоловік узяв за хвіст та як закрутив та й давай його мірять уздовж та впоперек, і приказує:",
          "— Аршин уздовж та впоперек!",
          "Міряв до того, що аж хвіст у руках остався. Бідний вовк побіг до своїх товаришів та й став їм розказувать, як кравець міряв. Вовки кажуть:",
          "— Давай гнаться.",
          "— Давай.",
          "Женуться вони за кравцем, скоро доженуть. Кравець злякався, давай тікать у село, а село було далеко, і вовки скоро доженуть. Чоловік побачив дерево та скоріш на дерево. Як прибігли вовки до цього дерева, давай його гризти, але нічого не помоталося, тоді один вовк каже:",
          "— Давайте один вовк стане, а на його другий і так далі, аж поки достанем.",
          "І спіднім став той вовк, що чоловік міряв. І стали вони такою драбиною і достають чоловіка, от верхній вовк і каже:",
          "— Ану, добрий чоловіче, вставай!",
          "Кравець злякався та й каже:",
          "— Вовчики-братики, дайте я хоч табаки понюхаю.",
          "Вони кажуть:",
          "— Нюхай.",
          "Тіки понюхав та й каже:",
          "— Пчхи!",
          "А спідньому вовкові вчулося: «Аршин вздовж та вшир!» Спідній як присяде, а вони всі як груші покотилися і побігли, тільки пилок схвачувався. А чоловік зліз з дерева та й пішов собі помаленьку."
        ],
        "image_count": 1
      }
    ]
  },
  {
    "id": 129,
    "name": "Зароблений карбованець",
    "create_date": 1606756763861,
    "tags": [
      "audio",
      "author"
    ],
    "content": [
      {
        "audio": {
          "size": 6588858,
          "duration": 549000
        },
        "image_count": 1
      }
    ],
    "crew": {
      "authors": [
        72
      ],
      "readers": [
        72
      ]
    }
  },
  {
    "id": 128,
    "name": "Калинова сопілка",
    "create_date": 0,
    "tags": [
      "text"
    ],
    "content": [
      {
        "text": [
          "Був собі дід да баба. У діда дочка, і в баби дочка. От і пішли вони в гай по ягоди. Так дідова збирає да й збира, да й назбирала повну миску, а бабина візьме ягідку, то і з'їсть. От і каже дідова:",
          "— Ходімо, сестро, додому, поділимось.",
          "От ідуть да йдуть шляхом, а бабина говорить:",
          "— Ляжмо, сестро, відпочиньмо.",
          "Полягали, дідова, втомившись, заснула, а бабина взяла ніж да й устромила їй у серце, да викопала ямку, да й поховала її. А сама пішла додому да й каже:",
          "— Дивіться, скільки я ягід назбирала. А дід і пита:",
          "— Де ж ти мою дочку діла?",
          "— Іде ззаду.",
          "Коли ж ідуть чумаки да й кажуть:",
          "— Станьмо, братця, от тут одпочинем.",
          "Да й стали. Глянуть — над шляхом могила, а на могилі така гарна калина виросла! Вони вирізали з тії калини сопілку, да й став один чумак грає, а сопілка говорить:",
          " ",
          "Ой помалу-малу, чумаченьку, грай,",
          "Да не врази мого ти серденька вкрай!",
          "Мене сестриця з світу згубила —",
          "Ніж у серденько да й устромила.",
          " ",
          "А другі кажуть:",
          "— Щось воно, братця, значить, що калинова сопілка так промовляє.",
          "От прийшли вони в село да й натрапили якраз на того діда:",
          "— Пусти нас, діду, переночувать, ми тобі скажемо пригоду.",
          "Він їх і пустив. Тільки вони увійшли у хату, зараз один сів на лаві, а другий став біля його да й каже:",
          "— А ну, брате, вийми сопілку да заграй!",
          "Той вийняв. Сопілка і говорить:",
          " ",
          "Ой помалу малу, чумаченьку, грай,",
          "Да не врази мого ти серденька вкрай!",
          "Мене сестриця з світу згубила —",
          "Ніж у серденько да й устромила.",
          " ",
          "Тоді дід каже:",
          "— Що воно за сопілка, що вона так гарно грає, що аж мені плакати хочеться! А ке, я заграю!",
          "Він йому й дав. А та сопілка говорить:",
          " ",
          "Ой помалу-малу, мій таточку, грай,",
          "Да не врази мого ти серденька вкрай!",
          "Мене сестриця з світу згубила —",
          "Ніж у серденько да й устромила.",
          " ",
          "А баба, сидя на печі:",
          "— А ке, лиш сюди, старий, і я заграю!",
          "Він їй подав, вона стала грать,— сопілка й говорить:",
          " ",
          "Ой помалу-малу, матусенько, грай,",
          "Да не врази мого ти серденька вкрай!",
          "Мене сестриця з світу згубила —",
          "Ніж у серденько да й устромила.",
          " ",
          "А бабина дочка сиділа на печі у самому куточку. І злякалась, що дізнаються. А дід і каже:",
          "— А подай їй, щоб заграла!",
          "От вона взяла, аж сопілка й їй одказує:",
          " ",
          "Ой помалу-малу, душогубко, грай,",
          "Да не врази мого ти серденька вкрай!",
          "Ти ж мене, сестро, з світу згубила —",
          "Ніж у серденько да й устромила!",
          " ",
          "Тоді-то вже всі дізналися, що воно є. По дідовій дочці обід поставили, а бабину прив'язали до кінського хвоста да й рознесли по полю."
        ],
        "image_count": 1
      }
    ]
  },
  {
    "id": 127,
    "name": "Біла шубка",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Був собі зайчик.",
          "Усіх зайчиків звичайно звуть Стрибайчиками або Побігайчиками. Але цей зайчик був такий хвалько, що всі звали його Зайчик-Вихваляйчик.",
          "От збере він навколо себе юрбу зайчат і починає вихвалятися:",
          "— Я найрозумніший, я найспритніший! Я бігаю швидше за всіх, я стрибаю вище за всіх!",
          "Слухали, слухали його зайчата, а потім кажуть:",
          "— Набридли нам твої вихвалки, не хочемо ми з тобою дружити! Живи собі тут сам як знаєш!—і повтікали від нього на інший край лісу.",
          "— А мені ще й краще,—каже Вихваляйчик,—тепер принаймні ніхто мене з вами, з сірою дрібнотою, не сплутає! .",
          "Побудував він собі хатку під зеленим кущиком і став у ній жити.",
          "А треба вам сказати, що зайчик цей був ще зовсім молоденький. Він тільки цієї весни народився і ще не знав, що після весни та літа буває осінь, а після осені — зима. Багато чого він ще не знав, але вважав, що все знає, і був сам собою дуже задоволений.",
          "Одне тільки не подобалося зайчикові: чому це в нього така шубка — сіра та непоказна? Ще поки було літо і все навколо зеленіло, зайчик сяк так відрізнявся від трави та кущів. Та ось почалася осінь. Все в лісі пожовкло, посіріло. Трава прив’яла, з кущиків листя пооблітало, самі сірі дрючки стирчать. Вийде вранці зайчик з хатки, гукне білочці:",
          "— Гей, подивись, білочко, який я став товстий та пухнастий! Я від усіх зайців товстіший та пухнастіший!",
          "А білочка з високого дуба відповідає:",
          "— Нічого я не бачу! Тебе ж, у твоїй сірій шубці, зовсім непомітно серед сухого листя і прив’ялої трави!",
          "Ой, як же це було зайчикові неприємно! Він же хотів, щоб усі його бачили та милувалися ним.",
          "Тимчасом ставало все холодніше. Надходила зима. Тільки зайчик про це нічого не знав і навіть не догадувався.",
          "І от одного разу прокинувся Вихваляйчик уранці, поглянув у дзеркальце, щоб вуса підкрутити, та так і завмер від подиву: замість сірої, непоказної одежинки на ньому тепер була шубка нова — біла, біла та блискуча!",
          "З радощів зайчик підстрибнув аж до стелі і заспівав на все горло:",
          " ",
          "— От так шубка, подивися!",
          "От чудове убрання!",
          "Я тепер в усьому лісі",
          "Найгарніше зайченя!",
          " ",
          "Прожогом вискочив зайчик з хатки, щоб швидше похвалитися перед білочкою, і перед їжаком, і перед усіма лісовими пташками своєю новою шубкою. Адже тепер кожен його помітить, навіть здалека!",
          "Та що таке сталося в лісі?! Вискочив зайчик з хатки і бачить: все навколо біле: земля біла, кущі білі, дерева білі. І все блищить на сонці так само, як і нова блискуча зайчикова шубка. Це сніг випав уноч і — ви це, звичайно, зразу зрозуміли. А Зайчик-Вихваляйчик нічого не зрозумів, бо він ще ніколи снігу не бачив.",
          "Стрибнув зайчик туди, сюди,— скрізь усе біле.",
          "— Білочко, білочко! — гукнув зайчик вже зовсім не так задерикувато, як завжди. — Подивися, білочко, яка в мене нова біла шубка!",
          "А білочка визирнула з свого дупла на високому дубі і відповідає:",
          "— Нічого я не бачу! Хіба тут розбереш — де твоя біла шубка, а де білий сніг?",
          "І справді, зайчика нелегко було побачити серед снігу. Може, ви знайдете його на малюнку і покажете білочці?",
          "Засумував зайчик. Не хоче навіть з хатки виходити. Все одно ніхто його не помічає! Навіщо тоді гарне убрання, коли ним похвалитися не можна?",
          "А зима ще не зовсім встановилася. За кілька день знов пригріло сонечко, і перший сніг розтанув — наче й не було його. І знову стало все сіре, чорне, руде — і земля, і сухе листя, і трава.",
          "От коли зрадів Зайчик-Вихваляйчик! Вийшов він у своїй білій шубці, став посеред галявинки і пишається — дивіться, мовляв, люди добрі, на мене!",
          "Білочка глянула і лапками сплеснула:",
          "— Ой, бачу, бачу! Ото шубка, ото ловка! Блискуча, аж очі вбирає!",
          "Визирнув і їжачок із своєї хатки. Він вже був уклався спати на зиму, а як сонце пригріло, вирішив ще дихнути свіжим повітрям.",
          "Побачив зайчика і тільки головою похитав.",
          "— Гарна твоя шубка, що й казати! Та чи не занадто показна? — пробуркотів він і знову сховався, двері зачинив.",
          "Радий та веселий пішов Зайчик – Вихваляйчик по лісі. Іде, підстрибує і свою хвалькувату пісеньку наспівує:",
          " ",
          "— Може й зараз, як раніше,",
          "Хтось мене не поміча?!",
          "Я ж тепер найчепурніше,",
          "Найпомітніше зайча!",
          " ",
          "Сидів на дереві старий чорний крук. Такий старий, що навіть трохи недобачав від старості. Та хоч і недобачав, а Вихваляйчика зразу помітив. Як його не помітити — здалека біліє нова шубка серед рудого листя!",
          "— Кра! — каркнув чорний крук. — Поснідаю зараз свіжою зайчатиною!",
          "Як почув це Зайчик-Вихваляйчик, як дременув по лісі!.. Насилу втік.",
          "Прибіг Зайчик на берег річки, що протікала через той ліс. Сів на березі, віддихався трохи і вже забув про недавню небезпеку. Обтрусив свою білу шубку, підбадьорився і тільки рота розкрив, щоб знову вихвалятися, — а нова біда вже тут як тут! Побачила",
          "його здаля лисиця.",
          "— Заждіть хвилиночку, — каже вона своїм лисенятам, — зайчик почув, озирнувся, побачив лисицю і — тікати! Біг, біг, петляв між кущами, через увесь ліс пробіг і вискочив на узлісся.",
          "А тут просто на нього йде мисливець із рушницею.",
          "— Ого, — каже, — який білячок! Буде моїй донечці гарний комір!",
          "Та як націлиться, як стрельне!..",
          "Зайчик з переляку через голову перекинувся і вже сам не пам’ятає, як до своєї хатки домчав. Замкнув дверцята, впав на ліжко й труситься. Не до вихвалок вже йому!",
          "— Ой, — каже, — де моя стара сіра шубка? Така вона була захисна, непомітна! В ній легко було від усяких ворогів сховатися!",
          "Та старої сірої шубки вже не було. Нічого не поробиш, доведеться в новій білій ходити!.. Кожен з вас розуміє, що надаремно зайчик бідкався. Адже надворі була зима. Незабаром випав рясний білий сніг і тепер вже на довгі місяці укрив землю, І біла шубка стала в пригоді!",
          "Бігає зайчик по снігу, нічого не боїться. Ніхто його не помічає.",
          "Піду, — думає зайчик, — до інших зайчат. Пораджу їм теж такі білі шубки придбати, вони дуже зручні взимку!",
          "Пострибав зайчик на інший край лісу, знайшов зайчат, дивиться — а вони всі в білих шубках!",
          "Гляньте! – кричать зайчата. — До нас Ви х валяйчик прийшов!",
          "Ні, — каже зайчик,— не звіть мене Вихваляйчиком, а звіть Побігайчиком. Бо я вже не буду ніколи вихвалятися і хочу з вами дружити.",
          "Зайчата дуже зраділи, прийняли його до свого гурту і всі разом стали гратися і співати пісеньку:",
          " ",
          "— В нас у кожного нова",
          "Шубка біла, зимова.",
          "Зовсім непомітна.",
          "А як прийде знов весна,",
          "Буде сіра, захисна,",
          "Гарна шубка, літня!",
          " ",
          "І це справді так буває у зайців."
        ],
        "image_count": 1
      }
    ],
    "crew": {
      "authors": [
        25
      ]
    }
  },
  {
    "id": 126,
    "name": "Сірко",
    "create_date": 0,
    "tags": [
      "text"
    ],
    "content": [
      {
        "text": [
          "В одного чоловіка був собака Сірко — тяжко старий. Хазяїн бачить, що з нього нічого не буде, що він до хазяйства нездатний, і прогнав його від себе. Цей Сірко никає по полю; коли це приходить до нього вовк та й питає:",
          "— Чого ти тут ходиш?",
          "Сірко йому:",
          "— Що ж, брате, прогнав мене хазяїн, а я і ходжу тут.",
          "Тоді вовк йому каже:",
          "— А зробить так, щоб тебе хазяїн ізнов прийняв до себе?",
          "Сірко відповідає:",
          "— Зроби, голубчику; я вже таки чимсь тобі віддячу.",
          "Вовк каже:",
          "— Ну, гляди: як вийде твій хазяїн із жінкою жать і вона дитину положить під копою, то ти будеш близько ходить коло того поля — щоб я знав, де те поле,— то я візьму дитину, а ти будеш забирати у мене ту дитину,— тоді неначе я тебе і злякаюсь та й пущу дитину.",
          "У жнива той чоловік і жінка вийшли у поле жать. Жінка положила свою маленьку дитину під копою, а сама і жне коло чоловіка. Коли це вовк біжить житом, та за ту дитину — і несе її полем. Сірко за тим вовком. Доганяє його. А чоловік кричить:",
          "— Гидж-га, Сірко!",
          "Сірко якось догнав того вовка і забрав дитину: приніс до того чоловіка та й оддав йому. Тоді той чоловік вийняв із торби хліб і кусок сала та й каже:",
          "— На, Сірко їж,— за те, що не дав вовкові дитини з'їсти!",
          "Ото увечері ідуть із поля, беруть і Сірка. Прийшли додому, чоловік і каже:",
          "— Жінко, вари лишень гречані галушки та сито їх із салом затовчи.",
          "Тільки що вони ізварилися, він садовить Сірка за стіл та й сам сів коло його і каже:",
          "— А сип, жінко, галушки, та будем вечерять.",
          "Жінка і насипала. Він Сіркові набрав у полумисок; так уже йому годить, щоб він не був голодний, щоб він часом гарячим не опікся!",
          "Ото Сірко і думає:",
          "«Треба подякувати вовкові, що він мені таку вигоду зробив».",
          "А той чоловік, діждавши м'ясниць, віддає свою дочку заміж. Сірко пішов у поле, знайшов там вовка та й каже йому:",
          "— Прийди у неділю увечері до города мого хазяїна, а я тебе зазву у хату та віддячу тобі за те, що ти мені добро зробив.",
          "Ото вовк, діждавши неділі, прийшов на те місце, куди йому Сірко сказав. А в той самий день у того чоловіка було весілля. Сірко вийшов до його та й увів у хату і посадовив його під столом. Ото Сірко на столі узяв пляшку горілки, м'яса доволі і поніс під стіл. А люди хотіли ту собаку бить. Чоловік каже:",
          "— Не бийте Сірка: він мені добро зробив, то я і йому добро буду робить, поки його й віку.",
          "Сірко, що найсмачніше на столі лежить, бере та подає вовкові. Обгодував і упоїв так, що вовк не витерпів та каже:",
          "— Буду співать!",
          "Сірко каже:",
          "— Не співай, бо тут тобі буде лихо! Лучче я ще тобі подам пляшку горілки, та тільки мовчи.",
          "Вовк, як випив ту пляшку горілки, та каже:",
          "— Отепер уже буду співать!",
          "Та як завиє під столом... Тоді деякі люди повтікали з хати, а деякі хотіли бить вовка. А Сірко і ліг на вовкові, наче хоче задушити. Хазяїн каже:",
          "— Не бийте вовка, бо ви мені Сірка уб'єте! Він і сам йому раду дасть — ось не займайте!",
          "Ото Сірко вивів вовка аж на поле та й каже:",
          "— Ти мені добро зробив, а я тобі! Та й розпрощались."
        ],
        "image_count": 1
      }
    ]
  },
  {
    "id": 125,
    "name": "Калиточка",
    "create_date": 0,
    "tags": [
      "text"
    ],
    "content": [
      {
        "text": [
          "Був собі чоловік та жінка, і була у них пара волів, а у їх сусіди — віз. Ото як прийде неділя або свято, то хто-небудь бере волів і воза та й їде чи до церкви, чи у гості, а на другу неділю — другий, та так і поділялись. От жінка того чоловіка, чиї воли, раз йому і каже:",
          "— Поведи воли та продай, справимо собі коня та повозку, будемо самі до церкви та до родичів їздити. Та ще, бач, сусіда свого воза не годує, а нам волів треба годувати.",
          "Чоловік налигав воли і повів. Веде дорогою, аж ось доганяє його чоловік конем.",
          "— Здоров!",
          "— Здоров!",
          "— А куди це воли ведеш?",
          "— Продавать.",
          "— Поміняй мені за коня.",
          "— Давай.",
          "Виміняв коня, сів верхи та й їде. Від'їхав недалеко і зустрічає чоловіка, що жене корову:",
          "— Здоров!",
          "— Здоров!",
          "— А куди це ти їдеш?",
          "— Коня продавать.",
          "— Поміняй мені на корову.",
          "— Давай!",
          "Поміняв і веде дорогою, аж на полі пасуться свині та вівці. Зговорився він, виміняв корову на свиню, а потім на вівцю і поспішає додому. Овечка гарна, аж де не візьмись розлилась велика ріка, а на ній видимо-невидимо гусей. Підійшов він ближче, розбалакався з людьми, виміняв вівцю на гуску, та й пішов понад річкою, і зайшов у село. Аж стрічає жінку, а та:",
          "— Здоров!",
          "— Здорова!",
          "— А поміняй мені на півня гуску!",
          "— Давай!",
          "Помінялись. Іде далі, аж ось доганяє його чоловік:",
          "— На продаж?",
          "— Еге!",
          "— А поміняй мені на калиточку.",
          "— Давай!",
          "Виміняв за півня калиточку й поспішає додому. Аж тут тобі річка розлилась. На березі стоїть перевіз, плату беруть, а в нього ж ні копієчки.",
          "— А перевезете мене? Дам калиточку.",
          "— Сідай!",
          "Переїхав на другий берег.",
          "А там та стояла валка чумаків. Як розпитали ж вони його, за що він виміняв калиточку, сміються з нього.",
          "— Що тобі,— кажуть,— жінка за це зробить?",
          "— Аж нічого! Скаже, слава богу, що хоч сам живий вернувся.",
          "Та й побились об заклад. Коли скаже жінка так, то чумаки оддадуть йому дванадцять маж хури із батіжками. Зараз одібрали одного з себе і послали його до баби. От той приходить.",
          "— Здорові!",
          "— Здоров!",
          "— А ти не чула про свого старого?",
          "— Ні, не чула.",
          "— Він воли на коня проміняв.",
          "— От добре, возик недорого стоїть, як-небудь зберемось.",
          "— Та й коня проміняв на корову.",
          "— Це ще й краще, буде у нас молоко.",
          "— Та й корову проміняв на свиню,",
          "— І то добре, будуть у нас поросятка, а то чи заговляти, чи розговляться — все треба купити.",
          "— Та й свиню проміняв на вівцю.",
          "— І це добре, будуть ягнятка та вовночка, буде що у мене у спасівку прясти.",
          "— Та й вівцю проміняв на гуску.",
          "— І це добре, будут у нас крашаночки та пір'я.",
          "— Та й гуску проміняв на півня.",
          "— О, це і ще краще, півень раненько співатиме та нас до роботи будитиме.",
          "— Та й півня проміняв на калиточку.",
          "— І це добре, будемо, де хто заробить — чи він, чи я, в калиточку складати.",
          "— Та він і калиточку за перевіз віддав.",
          "— Ну що ж, слава богу, що хоч сам живий вернувся.",
          "Так тим чумакам нічого робити, віддали йому дванадцятеро маж."
        ],
        "image_count": 1
      }
    ]
  },
  {
    "id": 124,
    "name": "Молодильна вода",
    "create_date": 0,
    "tags": [
      "text"
    ],
    "content": [
      {
        "text": [
          "Був один цар і мав трьох синів. Два були розумні, а один дурний. Той цар був уже в глибокій старості. Однієї ночі мав він красний сон: снилося йому, що є така вода, коли вмитися нею, то можна стати молодим. Рано пробудився він, став оповідати своїм синам і сказав:",
          "— Котрий з вас дістане мені тієї води, наполовину царства матиме.",
          "Відозвався старший син:",
          "— Я вам, тату, дістану тієї води.",
          "Зараз наказав майстрам робити корабель. В той час зробили корабель. Взяв він собі кілька жовнірів і поїхав за водою. Вже рік немає його. Середульший син каже до тата:",
          "— Я їду, аж я вам, тату, тієї води дістану. Поїхав і другий.",
          "Немає і того вже рік, а старшого два роки. Тепер каже третій:",
          "— Тату, я поїду, аж я вам тієї води дістану. Відповідає йому тато:",
          "— Іди, дурню! Ті розумні поїхали, та й стільки часу їх немає.",
          "Почав просити тата. І дозволив йому цар їхати. Поїхав він, взяв з собою лиш два стареньких жовніри.",
          "Ну, їдуть вони морем, їдуть місяць, ба й два місяці, немає ніде чужої землі. Їдуть далі, забачили гору, таку високу, що аж страшно дивитися на неї. Каже царевич до своїх вояків:",
          "— Будемо під нею ночувати:",
          "Приїхали під неї, стали і уздріли світло в тій горі. Прив'язали корабель, а царевич пішов до того світла. Приходить туди, бачить старичка і каже:",
          "— Добрий вечір, татуню!",
          "Старичок відповів йому і питається його, звідки він там узявся. Той почав йому розказувати всю правду, який татові сон снився за воду.",
          "Каже йому той пустельник:",
          "— Є така вода, але далеко. Я тут уже сто років живу, а ще не бачив я ні пташки, ні мурашки, аж тебе перший раз. Що б тобі подарувати? Подарую я тобі це весло — що раз погорнеш ним, то й сто миль пройдеш.",
          "Подякував старичкові, а старичок каже:",
          "— Їдь попід цією горою, там іще моїх два брати живуть, щось і вони подарують тобі.",
          "Подякував і поїхав.",
          "Приїхав до другого знов надвечір. Приходить до другого старичка і каже:",
          "— Добрий вечір!",
          "Відповів йому старичок і питає його так, як той перший старий.",
          "Він і тому всю правду каже. А старий йому відповідає:",
          "— Є вода, але ще далеко. Двісті років тут живу, не видів нікого, аж тільки ти до мене в гості прийшов. Треба тобі щось подарувати. На тобі цю сопілочку. Як прийдеш до тієї води, а та вода на дуже високій горі, то заграєш — і все зсунеться на долину.",
          "Взяв царевич ту сопілочку і пішов. Але як виходив, казав йому той дідок:",
          "— Їдь до мого найстаршого брата, він також тебе нагородить, а як усе зробиш, поверни до нас звідти.",
          "Він пообіцяв, що поверне.",
          "Поїхав королевич до третього старичка. Приїздить він до нього, той старичок вздрів та й каже:",
          "— Куди ти, королевичу, в далеку дорогу пустився?",
          "А він зачав розповідати, що за молодильною водою татові. Старик каже йому:",
          "— Є вода молодильна, вже не дуже далеко. На ж тобі три пляшечки: як приїдеш до тієї води, набереш одну — буде миша, кинь; набереш другу — буде щур, кинь й другу; набереш третю — буде чиста, сховай!",
          "Іще каже:",
          "— Королевичу, дорогий, триста літ тут живу, не видів ні пташки, ні мурашки, аж тебе перший раз бачу, то прошу тебе, королевичу, будеш вертатись назад, вступи знов до мене.",
          "Ну і поїхав. Приїздить під гору, як подивився на неї, а вона така висока, більше як тисячу сажень. Наказав від'їхати кораблем трохи, вийняв ту сопілочку, що йому дав старичок, як заграв у неї, а гора ізсунулася на долину. Приїздить королевич до берега, виходить з корабля, бере одного вояка з собою і йде на ту гору. Приходить до криниці, зачерпнув однією пляшечкою — є миша, кинув; зачерпнув другою — щур, знову кинув; зачерпнув третьою — чиста вода, сховав її до кишені.",
          "Іде уже звідти, дивиться: такий палац — самим сріблом і золотом оздоблений, що він аж здивувався та й каже до того вояка:",
          "— Мій тато який багатий і не має такого палацу, ану, зайду подивлюся.",
          "Приходить до палацу, відкриває, входить до покоїв. В одному покої лежить сіно, в другому — жито і пшениця в великих мішках. Входить до третього покою — стоїть стіл, на нім стоїть три пляшки вина і лежить три хлібини. Сідає коло столу, п'є з одної пляшки і крає одну хлібину, п'є з другої, крає і другу хлібину, і так третю, і хліба знов, напився і наївся.",
          "Дивиться — лежить панночка в ліжку, спить.",
          "Будить і будить — не встає. Що робити? Бере перо в руки, пише картку, що такий-то був тут. І виходить до корабля; сідає і їде додому, утішений тим, що є вода.",
          "Як раз погорне веслом, то сто миль проїде. Їде він, їде і приїхав до заклятої гори і вздрів здалека своїх братів на ній, що вже там пасуться, бо не було у них ні хліба, ні до хліба.",
          "Тоді крикнув він до них:",
          "— Видіте, аж я татові дістав молодильної води. Ну, ходіть уже додому і нате вам їсти.",
          "Посідали разом і їдуть. Але старші радяться між собою.",
          "— То-то нас похвалять за воду,— каже старший до середульшого,— будемо татові казати, аби зробили бал, та й, може, уп'ється найменший, а ми вкрадемо у нього тую воду. Інакше як з'явимося на очі татові?",
          "А молодший брат був дуже стомлений, та й заснув. Брати добралися-таки якось до тої шклянки і вкрали, а йому положили другу.",
          "Приїжджають додому, каже той наймолодший:",
          "— А я вам, тату, дістав воду. Тато каже:",
          "— Ану, дай умиюся!",
          "Дав той бідака, умився тато — однаково старий. Тепер кажуть ті:",
          "— Що ви, тату, дивитесь на дурного! То ми воду дістали, а не він.",
          "Дали татові, умився — став молодий.",
          "Тоді тато так зненавидів того наймолодшого, що він не може вдержатися коло тата. Такий став він татові бридкий, що не хоче тато й дивитися на нього. Біда йому...",
          "Одного разу пішов тато з мамою на прогулянку і забули ключі від каси. Наймолодший син взяв три пояси, набрав повні самих червоних дукатів. А тато уже наказав старшому синові, аби стратив наймолодшого. Той царевич обперезався одним поясом наголо, другим поверх сорочки, а третім поверх жилетки і хотів іти в світ. Коли входить кат до покою і каже:",
          "— Прошу, царевич, підем на полювання. Той царевич утішився і каже:",
          "— Зараз ідем. (Гадав, що тато подобрішав до нього).",
          "І пішли. Ідуть лісом, зайшли уже далеко. Тепер каже той кат:",
          "— Знаєте, королевичу, що я вам маю робити? Питається той:",
          "— Що?",
          "— Маю вас стратити. Царевич відповідає йому:",
          "— Знаєш що, маємо тут пса, серце з нього виймем, а я палець дам утяти. Я до тата не признаюся ніколи.",
          "І так зробили.",
          "Царевич замотав руку, на якій відрізали палець, і пішов у світ. Той кат взяв серце і палець, приніс і віддав цареві.",
          "Пішов царевич далеко в світ і найнявся в одного купця, який мав три кам'яниці. Перепродував різні речі, пустив дешево все. Як почули люди, що так дешево, то йшли дуже покупці. Спродав він все до вечора і замкнув склеп. Тоді зняв з себе пояс червоних дукатів і додав до виручки.",
          "Прийшов додому, пан його питає:",
          "— Чому прийшов?",
          "А він відповідає, що спродав все. Пан здивувався:",
          "— Там речі лежали понад два роки, а ти за один день спродав? Прийшов гроші рахувати, порахував і каже:",
          "— Якби мені ще і тих два склепи так продати...",
          "Але там пробудилася та панночка, якій він залишив картку, коли воду брав, і пише вона до його тата, аби царевич приїхав до неї, а тут його нема...",
          "Тепер цар просить того ката, що царевича мав стратити:",
          "— Може, ти його не стратив.",
          "Той відповідає, що ні. Тоді цар розписав по краю, де є такий без мізинного пальця, аби дали йому знати. Ксьондзи оголошували то по церквах, і той купець відозвався, що є в нього. Зараз подали диліжанс, і він поїхав.",
          "Тато як уздрів його, обцілував.",
          "От сів царевич у свій корабель і поплив. Припливає під гору, як заграв у сопілочку — гора зсунулась, він вийшов і забрав панночку.",
          "Приїхали до його тата, побралися, погостилися і від'їхали до свого дому.",
          "Тепер живуть собі, уже й синок у них є.",
          "Одного разу синок розплакався. Батько не міг його нічим забавити і дав йому свою сопілочку, щоб дитина собі грала. А сам узяв рушницю на плечі і пішов у ліс на полювання та й забув сопілочку тую, що від неї гора зсувалась.",
          "Вертається назад додому, а гора стала знов висока. Вздрів, що вже не вилізе на гору.",
          "Та й пригадав, що мав три сестри. Він собі гадає: «Десь вони тут недалеко». Пустився в дорогу.",
          "Іде, знайшов одну сестру, наймолодшу. Приходить на подвір'я, а там миша з карабіном бігає. Вийшла сестра, оборонила. Почав він їй розповідати все, як було, та й каже:",
          "— Сестро, я хочу знати, де інші мої сестри. Вона йому каже:",
          "— Іди, миша тебе проведе.",
          "Іде миша спереду, а він за нею. Приходить до другої сестри, а там щур з карабіном. Щур підбіг до нього, сестра вийшла, оборонила. Увійшли до хати. Розповів і цій так, як тій сестрі, і каже:",
          "— Я був би радий знати, де моя старша сестра. Вона каже:",
          "— Ці двоє звірят тебе проведуть.",
          "Привели його до найстаршої сестри. Дивиться, а там кіт з карабіном. Кіт нявкав, вона вийшла, оборонила. Увійшли до хати, почав розповідати всю правду: як він їздив за водою татові, як оженився, як пішов на полювання, все розповів. Вона каже йому:",
          "— На тобі цих троє звірят, як вони тобі не дістануть тої сопілки, то ніхто тобі уже не дістане.",
          "Взяв він їх з собою і пішов з ними до тої гори. Прийшов і каже:",
          "— Ідіть, лізьте на гору.",
          "Пішли, але треба було трохи через воду плисти, забрав кіт усіх звірят на себе і поплив. Вилізли на гору. Каже кіт до миші:",
          "— Ти верти діру малу, а щур за тобою більшу.",
          "Провертіли, прогризли двері, взяли сопілку і пішли. Приходять до води, взяв кіт знов обох і пливуть. Щур сів котові на середину спини, а миша на голову і пливуть. А миша з радості бігає по голові, кіт хотів сказати: «Сиди тихо!» — та тільки розкрив рота, а сопілка і впала у воду,",
          "Вийшли на берег і сваряться. Питає їх царевич:",
          "— Є сопілка?",
          "Вони кажуть, що втопили. А він каже їм:",
          "— Як не буде, то я вас поб'ю.",
          "Пішли вони понад берегом, і найшов кіт рака, схопив його лапами, а рак каже:",
          "— Королевичу, не їж мене, бо я маю дрібні діти! А він відповідає:",
          "— Найди мені сопілку, що я втопив, тоді не з'їм. Рак пішов, шукає, нема. Виходить і каже:",
          "— Нема!",
          "Кіт посварився на нього і каже:",
          "— Іди шукай, бо як не знайдеш, то я тебе розірву на шматки, де б не був, то знайду!",
          "Пішов рак і знайшов. Виносить. Взяв кіт сопілку і віддав царевичу. Як заграв той царевич, гора зсунулася, і він увійшов до свого палацу...",
          "І з того часу жили вони собі в добрі."
        ],
        "image_count": 1
      }
    ]
  },
  {
    "id": 123,
    "name": "Дерево до неба",
    "create_date": 0,
    "tags": [
      "text"
    ],
    "content": [
      {
        "text": [
          "Десь за горами, за лісами, не знати в якій державі жив раз один цар. Старий уже був. Держава велика, а наслідника нема. Тільки одна донька.",
          "Підросла дівка, вже на одданні, і цар почав думати, як би дочку видати заміж, зняти клопіт із старечих плечей: керувати на старість державою — то не легка справа!",
          "Дав по всіх сусідніх краях знати, аби приїздили до нього сватачі. Який хлопець полюбиться доньці, той візьме її за жінку. Як це оголосили, з усіх сторін світу почали сходитися герцоги, барони та і прості хлопці, хто дуже красивий був.",
          "Кожний хотів статися царем і взяти собі красуню за жінку.",
          "Айбо дівка подивилася на одного, на другого, на третього. Не сподобалися їй. І сказала батькові, що немає дяки віддаватися.",
          "Цар розсердився:",
          "— Донько, подумай добре! Я вже старий. Час мені на відпочинок.",
          "Але дівка мудрує.",
          "Був у царя чудовий сад навколо палацу, такий прекрасний, що подібного на цілому світі не було. Які лише на світі ростуть — у теплих, гарячих краях — квіти і дерева, такі там були. А серед того саду росло дерево вже таке високе, що верху його ніхто не міг бачити. Цим деревом-чудом дуже пишався цар.",
          "Одного разу, коли доньці уже надокучило слухати докори за одруження, вона вийшла в сад. Сонечко гріло. День був ясний, теплий.",
          "Ходить дівчина межи квітами й бесідує з ними:",
          "— Не бійтеся, квітоньки, не лишу я вас, хоч як нянько буде намагатися видати мене за якогось далекого принца.",
          "Та одного ясного дня зібралася хмара, загриміло, заблискало й затемнілося... Випав страшний град. Тривало це недовго. Знову небо прояснилося і почало сонечко світити.",
          "Але сад був чорний од спустошення: всі квіти поламані, листя з дерев збите... І все геть посохло, як би гарячою водою було спарене.",
          "Вийшов цар з палацу і не впізнав саду. Постарів, але такого ніколи не бачив, ніде ні квітки, ні листка. Аж плакати хочеться. Кличе доньку. А вона не озивається. Шукав, шукав — не знайшов. Кличе слуг. Ті бігають, питають... Нема!",
          "Злякався цар. Послав вісті, куди лише міг. Потім надіслав своїх гінців у чужі держави й пообіцяв тому, хто знайде доньку, ціле своє царство.",
          "Тисячі людей шукали царівну, але та пропала, наче земля її проковтнула.",
          "Дуже журиться цар. Одна в нього була дочка і зникла. Ніщо йому не миле. З великого жалю захворів.",
          "Ходять до нього лікарі, та задар: хирів і хирів.",
          "Раз задрімав цар у саду, й приснилося йому, що того дня, коли страшна буря пройшла серед дня, у хмарі був семиголовий змій. Він ухопив його доньку й поніс на верх високого дерева. А на тому дереві стоїть зміїв палац, у ньому полонянка...",
          "Пробудився цар і думає собі:",
          "«Сон сном, але може бути й правда. Бо того дня справді моя донька пропала. Ану, спробуймо!»",
          "І дав знати по усіх державах, що якби знайшовся такий витязь, котрий вилізе на височезне, аж до неба, дерево й визволить його доньку, то віддасть її за нього заміж і всі володіння передасть йому.",
          "Ой, як почули це молоді люди, почали сходитися із цілого світу до царського двору: герцоги, барони, графи, навіть гарно вбрані циганські легені... Котрий себе хоч трохи вважав лазієм, кожний голосився у царя, бо кожний мав охоту стати його наслідником. Лізли — одні вгору, інші вниз. Декотрі піднялися так високо, що ледве їх уже було видно, але далі не могли і злазили.",
          "Так тривало день, другий, третій... Далі — тиждень, два... Успіху ніякого!",
          "Та був у царя один свинарчук — колись давно королі й царі мали стада всякої худоби. Дивився, дивився, як пани намагаються вилізти на дерево, й думає собі:",
          "«Гей, коби цар дозволив мені, приніс би я од змія його дівку!»",
          "Й не перестав думати про це, коли доглядав стадо. Навіть якось проговорив уголос:",
          "— Гей, коби цар дозволив мені!",
          "А стара свиня-льоха почула ці слова, підійшла до нього, почухалася й каже:",
          "— Газдо, спіши до царя й проси дозволу лізти. Ти вилізеш на високе дерево і визволиш дівку. Я тебе добре знаю. Сю пораду даю через те, що ти нас чествував. Най цар заріже старого безрогого буйвола, най з нього злуплять шкіру, а з тої шкіри най накаже пошити для тебе три кожухи.",
          "Іван послухав стару льоху й пішов до царя. Той сидів зажурений в саду, дарма його смішив придворний блазень.",
          "— Чого, Іване, ти прийшов?",
          "— Пресвітлий царю! Бачу, тут багато лазунів. Дозвольте й мені лізти. Обіцяю, що приведу вам принцезну-доньку.",
          "Засміявся цар, хоч невесело в нього на душі:",
          "— Тобі, Іване, на дерево лізти? Ліпше приголосися цьому дурневі за помічника. Дурна твоя бесіда!",
          "Розсердився хлопець:",
          "— Пресвітлий царю, дозвольте мені лізти! Тоді цар питає свого блазня:",
          "— Но, що ти скажеш на Йванову бесіду?",
          "— Дайте мені Івана помічником, бо він ще дурніший, аніж я. Гірше розсердився легінь.",
          "— Пресвітлий царю,— каже грізним голосом,— не слухайте дурного, бо з дурної дірки дурний вітер віє. Накажіть зарізати безрогого буйвола та із його шкіри пошити три кожухи. Й дозвольте мені лізти. Якщо вернуся без принцезни, робіть з моєю головою, що захочете.",
          "Дивиться цар на хлопця і думає: «Тут уже не фігля»,— і говорить.",
          "— Добрі є. Буде, як ти хочеш. Заб'ємо буйвола. Але пам'ятай, що без моєї доньки щоб ти не вернувся! Як не приведеш її, упади із дерева і ліпше зломи собі голову. Бо коли сам не зломиш, то кат тобі її відрубає.",
          "Вернувся Іван до своїх свиней. А цар дав наказ зарізати буйвола й пошити з його шкіри хлопцеві кожухи. Як було готово, покликав Івана:",
          "— Зробили по-твоєму. Візьми кожухи й можеш лізти. Або царство, або смерть!..",
          "Іванові більше не треба казати. Одягнув один кожух, а інші два прив'язав на плечі. Узяв сокиру і пішов під дерево. Людей — страх! Усі чекають...",
          "Іван оглянув дерево і затяв сокиру. Став на сокиру, потім вийняв і затяв над головою: так піднімався все вище і вище. Скоро зник з очей.",
          "Цілий день ліз, а понад вечір вже кожуха на грудях порвав. А лізти ще високо. Одяг на себе другий кожух — знову лізе, лізе... Та через день подерся і той.",
          "— Но, кожуше,— каже третьому, коли на себе одягнув,— хоч доти держи, доки я до першої гілляки долізу.",
          "І доліз до гілки, котра рівно вбік росла.",
          "Хлопець сів на гілку і говорить сам собі: «Іване, вернися!» А другим голосом: «Іване, не вертайся, лізь сміливо далі!»",
          "І доти доліз, що подерся і третій кожух: груди — у крові...",
          "Не зважав на це Іван. Добрався вже до першого листя, зажмурив очі й каже:",
          "— Но, світе, здоров був! Або виграю, або програю!",
          "І з зажмуреними очима скочив на перший лист. Лиш простерся...",
          "Розплющує очі, а тут такий світ, як і долі, звідки він прийшов: трава росте, поля, ліси, гори...",
          "Йде, йде. Блудить. Нараз бачить: на горі палац обертається на качачій нозі.",
          "Вдарив Іван сокирою в цю ногу, й палац зупинився. Навколо двері й брами нараз повідчинялися, і хлопець — шмиг! — у царський двір. В ту ж мить усі двері зачинилися, і палац знову крутиться.",
          "Іде Іван, розглядається, а ніде нікого. Коли зайшов у палац, біжить до нього дівчина. Дивиться, а то царська дочка! Вона до нього:",
          "— Ой Іванку, як ти сюди потрапив?",
          "— Не питай нічого, збирайся до нянька, бо той вмирає за тобою.",
          "Вона як це почула, то аж зблідла:",
          "— Іване, не кажи такого, бо коли тебе почує змій, мій чоловік,— зразу кінець буде і мені, й тобі!..",
          "Не встигла договорити, а змій уже тут: сім голів, і з кожної гортанки палахкотить полум'я, на сім метрів усе палить. Злякався Іван.",
          "— Що се за творіння? — питає змій.— Відразу йому кінець. Дівчина осмілилася і заговорила:",
          "— Се ж мій вірний слуга! Не може без мене і прийшов сюди, аби й тут мені служити!",
          "Змій притих, та хмураво ще поглядає на Івана.",
          "— Добре, не вб'ю тебе. Але задар хліба не будеш їсти. Йди за мною. Дам тобі роботу.",
          "Йде Іван за змієм. У кінці двору хлів. Змій відімкнув двері, а там на помості лежить кінь, бідний-пребідний: мухи бринять над ним, шкіра облізла. Не може встати, лише крекче.",
          "— Видиш цього коня? Будеш його доглядати, годувати і поїти. Давай йому доста всього, але того не дай, що буде просити.",
          "— Та як то все давати, а що просить — не дати?",
          "— Я тобі сказав, а ти виконуй! І йде геть. Потім вернувся:",
          "— Іване, міркуй! Якщо спробуєш мене обдурити, твоє життя кінчиться...",
          "Почав Іван носити коневі їсти: доброго сіна, конюшини, вівса, ячменю. А кінь і в рот не бере. Лежить і голову не підводить. Іван пошкодував його, гладить і приговорює:",
          "— Їж, конику, їж... Може, поздоровшаєш. Я тебе по-людському буду обслуговувати.",
          "Кінь слухає, слухає і людським голосом озвався:",
          "— Виджу, хлопче, ти доброго серця. Ай-бо задар силуєш мене їсти сіно та овес. Се не моя їжа.",
          "— А чим же тебе годувати?",
          "— Я їм гарячу грань, а п'ю полум'я. Давай мені грань і напувай полум'ям, тоді буду здоровий.",
          "— Але шаркань наказав того не давати, що будеш просити!",
          "— Як ти слухатимеш змія, то не визволиш принцезну, бо я знаю, що ти би хотів її урятувати. А тут нема нікого, хто може змія знищити, лиш я. Через це він мене отак мучить, аби я загинув.",
          "— Проси, конику, що хочеш! Все дам, аби визволив принцезну!",
          "— Я від тебе багато не прошу. Лиш у неділю, коли шаркань полетить за гори, спали козел дров, а я грань поїм. І буде все гаразд. Та будемо діяти таємно.",
          "Так і сталося. Коли була неділя, змій розпростав крила й полетів. Іванові тільки того й треба. Запалив дрова. Ще вони не догоріли, набрав лопату жару і поніс коневі. Кінь одним духом проковтнув і вже годен був підвести голову. Поніс Іван другу й третю лопату жару. Як це кінь з'їв, уже й на ноги встав.",
          "Тоді Іван зняв з нього ланцюги. Кінь вибіг на двір, поковтав усе полум'я й поїв усю грань.",
          "Іван приглядається: коник не простий! Шерсть золота, замість чотирьох у нього п'ять ніг, крила зверх лопаток стирчать.",
          "— Но, Йване, виконав ти все, що я тобі казав. Починаймо діяти, доки шарканя не є. Йди у пивницю: там є сідло, шабля і вуздечка. Принеси на мене. Поспішай!",
          "Пішов Іван. Шукає, шукає — бачить змієві бочки із вином. Намацав у потемку сідло, шаблю, вуздечку. Взяв і несе. Якраз вийшов з пивниці, а змій на дверях!..",
          "— Що ти наробив, хлопче? Ти мене обдурив. Тепер пропадеш! Вихопив із рук Івана шаблю й хоче йому відрубати голову.",
          "Той просить:",
          "— Відпусти мене, ніколи більше тебе не обдурю...",
          "— Не відпущу, мусиш тут загинути. Ай-бо наперед вип'ємо вина за твої гріхи.",
          "Завів Івана знову до пивниці, розбив бочку, налляв собі й хлопцеві по одному відрові. Змій п'є, а Йван просить:",
          "— Відпусти мене.",
          "— Не відпущу. Тепер вип'ємо за мої гріхи.— І знову налляв собі відро вина. Далі — друге, третє, четверте... Сім відер вина випив! Сп'янів і розум стратив. Танцює, співає, ходить узад-уперед, крутиться. А тоді впав і заснув як мертвий.",
          "Іван зрадів: узяв тихенько шаблю й хоче рубати змія. Але думає собі: «Одну голову відітну, а шість ще зостанеться. Змій прокинеться одразу і знищить мене!»",
          "Вхопив сідло й вуздечку і побіг до татоша. Розповів, що сталося в пивниці.",
          "— Дуже добре ти зробив, що не чіпав шарканя. Ти би його не вбив. Давай сюди сідло!",
          "Кінь фукнув, і з сідла вся іржа пропала, а появилося дорогоцінне каміння.",
          "— Сідлай мене й тікаймо! Осідлав Іван татоша.",
          "— Но, куди йдемо?",
          "— Не питай. Чимскоріше маємо вибратися звідси! Піднявся кінь. Летів, летів, і зрештою, у темному лісі спустився на землю.",
          "— Но, Іване, тут, у цьому лісі, є дикий кабан. Уважай, бо дикуна мусимо забити. В його голові — живий заєць, і того треба вбити, а у зайця в голові діамантова шкатулка, і в тій шкатулці сім жуків. У тих жуках і є сила шарканя. Якщо їх вб'ємо, він утратить міць. Дивись, біжить на нас дикун...",
          "Глянув Іван: дикун величезний, а ікли, як шаблі. Роззявив пащу й женеться на них... Кінь підхопився у повітря, й, коли п'ятою ногою вдарив кабана в голову, той лише простягся.",
          "Іван шаблею розколов йому голову, а звідти нараз вихопився заєць. Іван на коня. Кінь наздогнав зайця й ногою вбив його.",
          "Тоді Йван спокійно зліз із свого татоша, розтяв зайцеві голову й вийняв діамантову шкатулку. А в шкатулці жуки дзижчали, як мотор.",
          "Іван розглянувся й побачив плескуватий камінь. Поклав шкатулку на той камінь, а другою брилою так гепнув, що із жуків і сліду не стало!",
          "— Но, можемо спокійно вертатися,— каже йому кінь. Іван сів на коня й прилетів у палац.",
          "Дивиться — серед двору змій ледве повзе, на ноги звестися не може. Коли Іван приступив до нього, той жалісно сказав:",
          "— Гей, Іване, знищив ти мене, відібрав мою силу.",
          "— Не лише силу, а й життя твоє візьму, й царівну заберу.",
          "— Іване, все бери, що маю: золото, срібло, діаманти,— тільки життя мені лиши! Я ж тебе не вбив...",
          "— Ні! Тут тобі смерть! — Ухопив шаблю й усі сім голів повідрубував. Змієва кров до колін на дворі текла...",
          "Іван зайшов у палац і каже принцезні:",
          "— Можемо збиратися додому. Вільна путь!",
          "Дівчина не вірить. Глянула через вікно, а надворі повно крові.",
          "— Йой, Іванку, понеси мене до мого нянька!",
          "— Понесу!",
          "Дівчина бере свої речі, а Йван вийшов надвір, проходжується й думає: «Сюди я виліз. А як звідси вибратись? Може, мені самому вдалося би злізти, а з дівчиною...»",
          "Сказав про це принцезні. Тепер обоє журяться, ходячи по дворі.",
          "— Ліпше було б зі змієм помиритися,— каже дівчина. Ходять смутні. Нараз перед ними — дурк! — з'явився кінь.",
          "— Чого журишся, мій газдо?",
          "— Тяжке діло вибратися звідси...",
          "— Не журися! Готові обоє?",
          "— Готові...",
          "— Тоді сідайте на мене! Сіли на коня. Татош каже:",
          "— Зажмуріться!",
          "Зажмурили очі й лише чують, як гучить повітря. Летять кудись зі страшною швидкістю.",
          "Через кілька хвилин кінь дубнув ногами, гейби на тверде скочив.",
          "— Розплющіть очі й розгляньтеся...",
          "Відкрили очі, бачать — вони у нянька серед двору! А тут багато людей. Всі засмучені.",
          "— Що сталося?",
          "— Цар на смерті!",
          "Принцезна й Іван швидко побігли до палати. Цар лежить — одна нога в могилі...",
          "А коли донька проговорила, старий, почувши її голос, нараз розплющив очі. Відразу схопився зі смертної постелі. Здоров'я повернулося, почав говорити. Коби була музика, то і танцював би! Аж помолодшав.",
          "— Як ти тут опинилася?",
          "Тоді дівчина розповіла нянькові про все, що трапилося. Цар вислухав і каже:",
          "— Іванку, був час, що я тебе хотів призначити помічником дурня. Ай-бо межи нами була й така угода: як приведеш мою дочку, будеш моїм зятем. Даю за тебе єдину доньку і призначаю своїм наслідником.",
          "Загнав за гудаками. З'явилися цигани, й почалася велика гостина.",
          "Два тижні справляли молодим весілля. Цар прикликав не лише царедворців, але й весь народ. І криві, і сліпі гуляли, танцювали.",
          "Іван перебрав царство і ще й тепер царює, як не вмер..."
        ],
        "image_count": 1
      }
    ]
  },
  {
    "id": 122,
    "name": "Дядько і ведмідь",
    "create_date": 0,
    "tags": [
      "text"
    ],
    "content": [
      {
        "text": [
          "Сидить дядько на пеньку і їсть хліб. Іде ведмідь і питається:",
          "— Дядьку, що ти їси?",
          "— Хліб,— каже дядько.",
          "— Дай-но я попробую.",
          "Дав дядько йому кусок хліба, ведмідь покуштував і питає:",
          "— А з чого ж той хліб робиться?",
          "Дядько й став розказувать:",
          "— Треба спочатку поле добре виорать і на зиму посіять зерна. Воно перезимує, весною проросте, а потім виколоситься, достигне, і треба буде вижати, в копи поскладати, додому звезти, змолотити, прочистити, поїхать до млина і змолоти. І буде тоді мука. А муку замісити, затопити в печі і пекти хліб.",
          "Вислухав теє все ведмідь, почухав потилицю та й каже.",
          "— О, то мені треба довго чекати. — Подумав трохи, а потім знов і каже до дядька:",
          "— Давай ми обоє посіємо...",
          "— А як будемо збирати?",
          "— Що тобі, а що мені.",
          "Дядько й каже:",
          "— Мені вершки, а тобі корішки. Чи згодний?",
          "— Добре,— згодився ведмідь.",
          "От посіяли вони зерно, виростили і зібрали врожай. Забрав дядько собі вершки, а ведмедеві оддав корішки — солому. Побачив ведмідь, що його обдурено, та й каже.",
          "— Е, я так не хочу. Сіймо щось друге. Чоловік радить:",
          "— Посіємо ріпу... Вже тобі будуть вершки, а мені корішки.",
          "Згодився ведмідь.",
          "Настала пора збирати урожай. Забрав дядько собі ріпу — корішки, а ведмедеві дає вершки — листя.",
          "Бачить ведмідь, що його знов обдурено, махнув спересердя лапою і поплівся до лісу.",
          "З тих пір ведмідь ніколи вже не встрявав у спілку з дядьком."
        ],
        "image_count": 1
      }
    ]
  },
  {
    "id": 121,
    "name": "Окуляри",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Метушиться пан Іларій:",
          "- Де поділись окуляри?..",
          " ",
          "У кішенях він шукає,",
          "В шафі все перекидає,",
          " ",
          "Заглядає в черевики,",
          "І здіймає грізні крики:",
          " ",
          "- Це скандал! Якісь почвари",
          "Вкрали в мене окуляри!!!",
          " ",
          "Перекидує всі речі...",
          "Вже обнишпорив дві печі",
          " ",
          "І проліз аж крізь димар.",
          "- Ні, нема... Якийсь кошмар!..",
          " ",
          "Де шукати? Що робити?",
          "Час в поліцію дзвонити!..",
          " ",
          "Розлютився, натомився,",
          "Врешті... в люстро подивився.",
          " ",
          "- Ху-у, знайшов!.. Не бачив досі,",
          "Що вони сидять... на носі!"
        ],
        "image_count": 1
      }
    ],
    "crew": {
      "authors": [
        15
      ],
      "translators": [
        28
      ]
    }
  },
  {
    "id": 120,
    "name": "Пухова сніговиця",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Котик пазурі гострив",
          "Об пухку перину.",
          "Др-р-р-р-р! — перина,",
          "Й білий пух",
          "Хмарою полинув.",
          " ",
          "Пух летить, неначе сніг,",
          "З хати в сіни, за поріг,",
          "На садки і на моріг,",
          "На городи, на дахи,",
          "На хліви і на льохи.",
          "Кучугури скрізь ростуть,",
          "Замітає пухом путь.",
          "Залунало звідусіль:",
          "— Ґвалт!",
          "— Рятуйте!",
          "— Заметіль!",
          "— Хвища!",
          "— Хуга!",
          "— Завірюха!",
          "— Треба валянці!",
          "— Кожуха!",
          "— Диво дивне: влітку сніг!",
          "— Ой, не видко вже доріг!..",
          " ",
          "Не минуло і хвилини,",
          "Загурчали скрізь машини:",
          "Їде КрАЗ, повзе бульдозер.",
          "Хто саньми, хто суне возом.",
          "Всі працюють без упину,",
          " ",
          "А завія не вгаває,",
          "Знов намети намітає.",
          "А пухова хвища свище —",
          "Гострить пазурі котище!",
          " ",
          "На те диво із шпарини",
          "Вийшла мишка подивиться.",
          "Кіт до мишки стриб з перини —",
          "І... вляглася пуховиця."
        ],
        "image_count": 1
      }
    ],
    "crew": {
      "authors": [
        16
      ]
    }
  },
  {
    "id": 119,
    "name": "Кусючий собака",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "«Кусючий собака!» —",
          "Об'ява казала.",
          "«Кусючий собака!» —",
          "Табличка вважала.",
          "«Кусючий собака!» —",
          "Розсердились люди.—",
          "З господарем пса",
          "Ми водитись не будем!",
          "Бо нащо тримати",
          "Собаку такого,",
          "Що може вкусити",
          "Ні з того ні з сього! —",
          "Та ось випадково",
          "По цьому провулку",
          "Йшов хлопчик маленький",
          "І їв свіжу булку.",
          "Хлопчинка, звичайно,",
          "Читати не вмів",
          "І в двір, де собака кусючий,",
          "Забрів.",
          "Побачив хлопчинка",
          "Рудого собаку.",
          "Собака спочатку",
          "Присів з переляку.",
          "Кусючий собака",
          "Маля не вкусив:",
          "Він лагідно булки",
          "Шматок попросив.",
          "Приємно обидва",
          "В садочку гуляли,",
          "Приємно обидва",
          "Собі розмовляли.",
          "Аж тут у провулку",
          "Почав хтось кричати:",
          "—  Ой, треба дитину",
          "З біди виручати! —",
          "Народ на подвір'ї",
          "Зібрався, з'юрмився,",
          "Народ із господарем хати",
          "Сварився.",
          "Собака ж кусючий",
          "Сидів, дивувався,",
          "Бо зовсім не знав,",
          "Що кусючим вважався."
        ],
        "image_count": 1
      }
    ],
    "crew": {
      "authors": [
        17
      ]
    }
  },
  {
    "id": 118,
    "name": "Солодка хатка",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Бігло біле ведмежатко",
          "Та й натрапило на хатку.",
          "Стоїть вона на льоду,",
          "Уся в цукрі і меду.",
          " ",
          "Дах примерзлий, не прибитий,",
          "Весь морозивом покритий.",
          "Двері зроблені з млинців,",
          "Стіни — з білих буханців.",
          " ",
          "— Осьде жити буду я!",
          "Осьде хатка моя! —",
          "Ведмежатко сказало.",
          "Потім дах облизало,",
          " ",
          "Поковтало буханці",
          "І поїло всі млинці...",
          "Тепер плаче сидить:",
          "— Де ж я, де ж я буду жить?"
        ],
        "image_count": 1
      }
    ],
    "crew": {
      "authors": [
        18
      ]
    }
  },
  {
    "id": 117,
    "name": "Отакий роззява",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Жив собі роззява —",
          "ліві двері — справа.",
          " ",
          "Зранку він хутенько встав,",
          "піджака вдягати став,",
          "Шусть руками в рукави —",
          "з'ясувалось, то штани.",
          " ",
          "Отакий роззява —",
          "ліві двері — справа!",
          " ",
          "Вбрав сорочку він. Однак",
          "всі кричать йому: не так!",
          "Одягнув пальто. Проте",
          "знов кричать йому: не те!",
          " ",
          "Отакий роззява —",
          "ліві двері — справа!",
          " ",
          "Поспішаючи в дорогу,",
          "рукавичку взув на ногу.",
          "Ну, а замість капелюха",
          "натягнув відро на вуха.",
          " ",
          "Отакий роззява —",
          "ліві двері — справа!",
          " ",
          "Трамваєм тридцять третім",
          "він їхав на вокзал,",
          "і, двері відчинивши,",
          "до водія сказав:",
          " ",
          "«Шановний трам-тарам-пам-пам,",
          "я щось хотів сказати вам…",
          "Я сів не в той… Мені… а-яй!",
          "Трамзал негайно на вокзай!»",
          " ",
          "Водій перелякався",
          "і на вокзал подався.",
          " ",
          "Отакий роззява —",
          "ліві двері — справа!",
          " ",
          "Ось біжить він до кав'ярні,",
          "щоб квитки купити гарні.",
          "Далі — гляньте на роззяву —",
          "мчить купляти в касі… каву!!!",
          " ",
          "Вибіг він аж на перон.",
          "Там — відчеплений вагон.",
          " ",
          "Пан роззява в нього вліз,",
          "сім валіз туди заніс,",
          "примостився під вікном,",
          "та й заснув солодким сном.",
          " ",
          "З ранку — гульк! «Егей! — гукає. —",
          "Що за станція?» — питає.",
          "Чемний голос відповів:",
          "— То є славне місто Львів!.",
          " ",
          "Ще поспав. Аж сходить сонце.",
          "Знов поглянув у віконце,",
          "Бачить — знов стоїть вокзал,",
          "здивувався і сказав:",
          " ",
          "— Що за місто?… Це Болехів,",
          "Коломия чи Радехів?",
          "Чемний голос відповів:",
          "— То є славне місто Львів!",
          " ",
          "Ще собі поспав з годинку,",
          "знов поглянув на зупинку,",
          "Бачить — знов якийсь вокзал,",
          "здивувався і сказав:",
          " ",
          "— Що за станція цікава —",
          "Київ, Зміїв чи Полтава?",
          "Чемний голос відповів:",
          "— То є славне місто Львів!.",
          " ",
          "Тут він крикнув:",
          "— Що за жарти?! Жартувати так не варто!.",
          "Вчора я у Львові сів,",
          "а приїхав знов у Львів?..",
          " ",
          "Отакий роззява —",
          "ліві двері справа!"
        ],
        "audio": {
          "size": 2733497,
          "duration": 170000
        },
        "image_count": 1
      }
    ],
    "crew": {
      "authors": [
        20
      ],
      "readers": [
        4
      ],
      "translators": [
        19
      ]
    }
  },
  {
    "id": 116,
    "name": "Лінь",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Що робити?",
          "Наче тінь,",
          "приросла до мене",
          "лінь!",
          " ",
          "Я хотів уроки вчити —",
          "адже в мене",
          "стільки справ!",
          "А вона шепоче:",
          "— Вітю,",
          "взяв би краще —",
          "та поспав...",
          " ",
          "Суперечок не терплю!",
          "Що поробиш?",
          "Ліг — та сплю...",
          " ",
          "Вранці —",
          "протираю очі:",
          "ех, зарядочку б зробить!",
          "Раптом чую —",
          "лінь шепоче:",
          "— Та навіщо це",
          "тобі?!",
          " ",
          "Як тут",
          "виберешся з ліжка?",
          "Що зробив я?",
          "Знову влігся...",
          " ",
          "Ну а вчора...",
          "Ну а вчора —",
          "навіть",
          "соромно згадать! —",
          "жовтенятські класні",
          "збори довелося прогулять.",
          " ",
          "Ні, я спершу",
          "йшов туди",
          "радісно й охоче.",
          "Раптом чую:",
          "— Не ходи-и-и...—",
          "клята лінь шепоче!",
          " ",
          "Як боротись —",
          "невідомо.",
          "Здався я,",
          "пішов додому...",
          " ",
          "Став сумним я",
          "і товстим —",
          "тільки й справ,",
          "що сплю чи їм,",
          "не життя — а горе!",
          " ",
          "Навіть з хлопців",
          "хтось гукне",
          "у футбол пограть мене—",
          "лінь одразу ж поруч!",
          "І від ранку та й до ночі",
          "щось шепоче",
          "та шепоче...",
          " ",
          "Ех, коли б не вуха —",
          "хто б її",
          "послухав!"
        ],
        "image_count": 1
      }
    ],
    "crew": {
      "authors": [
        21
      ]
    }
  },
  {
    "id": 115,
    "name": "Краватка для жирафа",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Коли б заманулось раптово",
          "жирафу",
          "пошити краватку,",
          "то, певне, кравці",
          "повинні були б залізати",
          "на шафу,",
          "тримаючи метр у руці —",
          "щоб шию обмірять",
          "жирафу.",
          " ",
          "Була б та краватка,",
          "як десять краваток,",
          "а може,— як двадцять,",
          "а може,— як сто,.",
          " ",
          "І, певне, носити",
          "краватку жирафа",
          "крім нього",
          "не зміг би ніхто.",
          " ",
          "А з краму,",
          "що йшов би йому",
          "на краватку,",
          "я зміг би пошити для себе",
          "піджак,",
          "та, може б,",
          "іще й на підкладку",
          "лишилось би краму!",
          "Отак.",
          " ",
          "Тож слава жирафам!",
          "Спасибі жирафам",
          "за те,",
          "що не носять краваток вони,",
          "бо краму б тоді на піджак —",
          "не дістати!",
          "Носив би я тільки",
          "штани..."
        ],
        "image_count": 1
      }
    ],
    "crew": {
      "authors": [
        21
      ]
    }
  },
  {
    "id": 114,
    "name": "Черепаха",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "На грядці, де росте редиска,",
          "сидить якийсь незнаний звір:",
          "на спині в нього чорна миска",
          "і ніжки висунулись з дір.",
          " ",
          "Та це ж, звичайно, черепаха!",
          "І як вона прийшла сюди?",
          "Ой черепахо-бідолахо,",
          "ти ж тут загинеш без води!",
          " ",
          "Адже до річки через поле,",
          "через ярочки та горби",
          "по-черепашачи, поволі,",
          "ти будеш лізти дві доби!...",
          " ",
          "А ми цю чорну боягузку,",
          "що вся сховалась під щитом,",
          "мерщій загорнемо у хустку",
          "і понесемо всі гуртом.",
          " ",
          "І примчимо єдиним махом",
          "в кущі до річки, до води.",
          "Отут спокійно, черепахо,",
          "живи й далеко не ходи!"
        ],
        "audio": {
          "size": 603762,
          "duration": 49000
        },
        "image_count": 1
      }
    ],
    "crew": {
      "authors": [
        25
      ],
      "readers": [
        46
      ]
    }
  },
  {
    "id": 113,
    "name": "Дуже радісна пора",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Впрягся день в блакитний віз,",
          "через гори, через ліс",
          "в місто нам",
          "весну привіз.",
          " ",
          "Плаче тітонька-зима,",
          "що морозу більш нема,",
          "що повіяв теплий дух",
          "і пропав її кожух,",
          "що промокла вся дотла",
          "від весняного тепла.",
          "— Цінь-цвірінь!",
          "Зимі кінець! —",
          "репетує горобець.",
          "— Дзень-дзелень! —",
          "дзвенять струмки.",
          "На сопілоньках шпаки",
          "виграють що сили є.",
          "В мідний бубон сонце б'є,",
          "і стрибає дітвора,—",
          "дуже радісна пора!"
        ],
        "image_count": 1
      }
    ],
    "crew": {
      "authors": [
        22
      ]
    }
  },
  {
    "id": 112,
    "name": "Хвастунець",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Хлопчик Толя — молодець,",
          "тільки трішки хвастунець.",
          "Якось ми пішли на став.",
          "Він мені таке сказав:",
          "— Слово честі, не хвалюся,",
          "я ні-чо-го не боюся!.. —",
          "Враз на слові цім з дороги —",
          "Толі ящірка під ноги.",
          "З переляку,у тривозі",
          "наш хвалько мерщій навтік.",
          "Та спіткнувся на дорозі",
          "й прикусив собі язик."
        ],
        "image_count": 1
      }
    ],
    "crew": {
      "authors": [
        23
      ]
    }
  },
  {
    "id": 111,
    "name": "Дрімко",
    "create_date": 0,
    "tags": [
      "author",
      "lullaby",
      "text",
      "poem"
    ],
    "content": [
      {
        "text": [
          "Гойдався на місяці дрімко руденький",
          "І слав у подушечку сни солоденькі:",
          "Як в морі бурхливому хвилька хлюпоче,",
          "Бо дуже вона стать корабликом хоче.",
          " ",
          "Як кішка сусідська із левом у парку",
          "Вмивались водою з фонтану, бо жарко.",
          "Як песик мій Бобик в майстерню подався",
          "І там будуванням ракети зайнявся.",
          " ",
          "Як в небі навчились літать жабенята",
          "І смішно-пресмішно над всім реготати.",
          "Як в лісі під дубом росли карамельки",
          "І  я їх збирав у малесенькі жменьки.",
          " ",
          "У снах загадкових з незвичним сюжетом",
          "Я можу за хвіст упіймати комету.",
          "Замовити б дрімкові сон про піратів,",
          "А я буду човен від них визволяти.",
          " ",
          "Сьогодні ж побачу я дрімка рудого,",
          "Візьму йому печива трішки смачного",
          "І вмить по драбині я злізу на хмарку.",
          "Аби ж не заснути мені до світанку."
        ],
        "image_count": 1
      }
    ],
    "crew": {
      "authors": [
        24
      ]
    }
  },
  {
    "id": 110,
    "name": "Казкова принцеса",
    "create_date": 1606756763861,
    "tags": [
      "audio"
    ],
    "content": [
      {
        "audio": {
          "size": 3388335,
          "duration": 282000
        },
        "image_count": 1
      }
    ],
    "crew": {
      "readers": [
        72
      ]
    }
  },
  {
    "id": 109,
    "name": "Хлопець-гарбуз",
    "create_date": 0,
    "tags": [
      "text"
    ],
    "content": [
      {
        "text": [
          "Давно колись жили чоловік і жінка. Дуже любили вони одне одного, але радості не знали, бо не було в них діточок. Якось сиділи вони, журилися, а тоді й вирішили:",
          "– Покладімо в колиску гарбуз, нехай буде нам за сина.",
          "Поклали чоловік і жінка гарбуз у колиску, колишуть його, сповивають, усміхаються до нього – як не є, а втіха!.. І сталося диво. Ще й місяця не минуло, а гарбуз раптом заговорив. Попросив їсти і став так швидко рости, мовби його хто надимав. І от настав день, коли хлопець Гарбуз ошелешив батька й матір: сказав, що хоче одружитися! Батько й мати любили сина, тим дужче вони засмутилися. Адже їхній син – усього лиш гарбуз, хто ж піде за нього заміж? Але хлопець Гарбуз не відступався:",
          "– Я вже дорослий і повинен оженитися! Хочу взяти дядькову найменшу дочку.",
          "Гарбуз покотився до дядькової хати. Зупинився на воротах і гукає, щоб дядько притримав собак. А в хаті ніяк не розберуть, хто то гукає, бо ніде нікого не видно. Гарбуз знову кличе. Не скоро зрозуміли, що то Гарбуз. Дядько відчинив двері, і хлопець Гарбуз вкотився в хату. Коли дядько сів, Гарбуз сказав, що він хоче сватати його доньку.",
          "Дядько ледве втримався, щоб не засміятися. Проте вдав, що дає згоду,– кивнув головою. «Тільки,– каже,– як хочеш женитися, треба пройти випробування». Дядько думав, що хлопець Гарбуз злякається, а той, навпаки, зрадів.",
          "Дядько наклав у корзину каміння, і хлопець Гарбуз потяг її. Важке каміння билося й гуркотіло в корзині, і врешті вона розламалася. Розбило каміння й хлопця Гарбуза. Люди, які на все це дивилися, засміялися й розійшлися. А хлопець Гарбуз, коли залишився сам, стулився докупи й ожив.",
          "Дядько вигадав іще одне випробування – звелів Гарбузові прикотити колоду: думає, тепер уже він відчепиться. А хлопець Гарбуз знову зрадів. Дядько наказав слугам зрубати дерево на високій горі, і нехай воно котиться, а Гарбузові – перейняти дерево внизу. Так і зробили. Дерево як покотиться! Гарбуз не встиг відскочити, і дерево його роздавило. Але по недовгім часі він знову стулився й ожив.",
          "Що дужче дядько збиткувався із хлопця Гарбуза, то ясніше люди бачили, який той тямущий та наполегливий, і пройнялися до нього повагою. А дядько мусив дотримати слова – видати за Гарбуза свою найменшу дочку.",
          "Однак знову не обійшовся без підступу. В день весілля він вирішив молоду посадити на коня, а молодий нехай веде коня за вуздечку. А до сідла прилаштував дві торби – одну зі стиглими солодкими плодами, повними густого соку, а другу з камінням.",
          "– Ти,– каже він дочці,– без упину кидай у свого чоловіка то каменем, то плодом.",
          "Молода кидала, але не влучала. Не хотіла вона слухатись батька тому, що Гарбуз дуже їй подобався, а ще й тому, що заміж вона виходила за давнім звичаєм народу мео, а звичаї хіба можна порушувати?",
          "Ввійшовши невісткою в дім чоловіка, вона день у день сама ходила в поле, сама поверталася. Гарбуз ніколи не ходив разом із нею. Найчастіше він викочувався за хвилину після неї. Поблизу поля ховався за скелю, виходив з гарбуза дужим та гарним юнаком, мовчки брав мотику і йшов працювати на другий кінець поля. Молодиця пробувала до нього заговорити, але він одмовчувався.",
          "Минали дні за днями, а вона й не знала, що на полі разом із нею працює її чоловік. Бо хлопець Гарбуз завжди ховав свою оболонку і ніколи ні на поле, ні з поля не ходив разом із жінкою. Молодиця часто скаржилася подругам:",
          "– Інші виходять заміж за людину, а мені судилося вийти за гарбуза. Яка я нещасна!",
          "Подруги вже про все здогадувалися: вони і посміювалися з молодиці, і втішали її:",
          "– Твій гарбуз – теж людина! От підгляди за ним, то й переконаєшся. І вона врешті вирішила вистежити чоловіка. Коли він вийшов з гарбуза і став працювати, молодиця схопила гарбузову оболонку, яку він сховав, побігла додому, поламала її і викинула у вогонь. І хлопець Гарбуз уже більше не був гарбузом.",
          "– Чом ти так довго сидів у гарбузовій оболонці? – спитала молодиця.",
          "– Я син лісів і гір. Ліси й гори хотіли випробувати твої почуття. Ти не цуралася мене, коли я був у гарбузовій подобі, отже, по-справжньому мене кохаєш,– відповів чоловік.",
          "І стали вони жити-поживати у щирій любові та злагоді."
        ],
        "image_count": 1
      }
    ]
  },
  {
    "id": 108,
    "name": "Король-попелюх",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Коли батько й мати померли, їхній син лишився без грошей і майна. На всю домівку була лише стара, але дуже мудра кішка. Якось вона й каже:",
          "– Хлопче, пора тобі одружитись.",
          "– Звісно, пора, але хто за мене піде? Самому хоч зуби клади на полицю.",
          "– Не журися, я вже подбаю про твою наречену.",
          "А десь далеко-далеко жив король-громовик, в якого була донька надзвичайної вроди. Тож вирушила кішка в те королівство. Довго йшла вона полями й лісами і раптом побачила на галявині табун зайців. Вони вистрибували, пустували. Кішка гукнула вухатим:",
          "– Тікайте, зайці, тікайте, бо лихо вам буде!",
          "– А куди?",
          "– Біжіть за мною!",
          "І кішка побігла попереду. Зайці кинулися за нею і так усі бігли, аж поки дісталися до королівського подвір’я. Там кішка метнулася у клуню, а зайці – слідом за нею. Кішка мерщій зачинила двері, а сама прийшла до короля, низенько вклонилась:",
          "– Здоров був, король-громовик!",
          "– Здорова була! А що скажеш?",
          "– Я прийшла сватати твою доньку за короля-попелюха.",
          "– Він хоче взяти доньку собі за дружину? А що ж він прислав на подарунок?",
          "– Зайців. Іди поглянь – повна клуня.",
          "Пішов король подивитися – справді, повна клуня зайців. Довго розмовляв король з кішкою, і наприкінці вона спитала:",
          "– Ну, то віддаєш свою дочку за короля-попелюха?",
          "– А ще побачимо, я з першого разу не можу так обіцяти.",
          "«Ще маю час, не біда!» – подумала кішка, повертаючись додому.",
          "Наступного дня вона знову пішла до короля-громовика. Дорогою кішка побачила зграю лисиць. Вони бавились у холодку.",
          "– Ой, лисиці,– вигукнула кішка, – тікайте мерщій, бо лихо вам буде!",
          "– А куди? – сполошилися лисиці.",
          "– Біжіть за мною!",
          "Добігли вони до подвір’я короля – і прямісінько в клуню. Кішка зачинила двері на засув, а сама пішла до короля, низенько вклонилась:",
          "– Здоров був, король-громовик!",
          "– Здорова була! З чим прийшла? – здивувався король.",
          "– Король-попелюх прислав новий викуп, ходімо подивишся.",
          "Повела кішка короля до клуні, і той, побачивши стільки лисиць, дуже зрадів:",
          "– Оце вже вистачить для всіх моїх родичів!",
          "– Ну, то віддаси дочку? – кішка знову за своє.",
          "– От коли прийдеш іще, тоді обміркуємо все так, як треба.",
          "– Авжеж, прийду неодмінно,– запевнила кішка і почимчикувала додому.",
          "Ідучи до короля утретє, кішка побачила на узліссі зграю вовків.",
          "– Ой, вовчики-братики, тікайте чимдуж,– гукнула кішка,– бо лихо вам буде!",
          "– А куди? – насторожилися сіроманці.",
          "– Біжіть за мною!",
          "І прибігли вовки за кішкою прямо в королівську клуню. Кішка замкнула двері й пішла до короля, низенько вклонилась:",
          "– Здоров був, король-громовик! Піди поглянь, який гостинець прислав тобі король-попелюх цього разу.",
          "Побачив король вовків, дуже зрадів і сказав:",
          "– Гарний дарунок. Хай тепер сам король-попелюх приїде по мою доньку!",
          "Пішла кішка додому й сказала своєму господареві:",
          "– Ну, хлопче, поїдь сам подивися, яку наречену я тобі висватала.",
          "– Я пішов би, але в чому? На моїй одежі латка на латці.",
          "– А це вже мій клопіт, не журися,– сказала кішка.",
          "Вкутала вона юнака в солому, й рушили обоє в дорогу. Дійшли до морського узбережжя, кішка штовхнула хлопця у воду, а сама побігла до короля, вскочила в палац і заволала:",
          "– Рятуйте! Ой, королю, змилуйся – король-попелюх тоне! Коні, слуги – вже все на дні моря!",
          "Прибіг король-громовик на берег, аж там ні коней, ні карет, ні слуг, тільки король-попелюх голий-голісінький у воді сидить, голову виткнув. Король наказав негайно принести вбрання для короля попелюха. Принесли – кішка все пильно оглянула й пирхнула. Король спитав її:",
          "– Чого це ти так?",
          "– А того, що в короля-попелюха був набагато кращий одяг. Він такого зроду не носив.",
          "Принесли ще розкішніше вбрання, та кішка знову пирхнула:",
          "– І це не таке, як носив мій господар.",
          "Король-громовик здивувався, що жених мовчить.",
          "– Де там йому говорити! Чи ти хоч би слово мовив після такої купелі! – сказала кішка.",
          "Втретє принесли пишні шати – з самого золота й срібла.",
          "– Оці, мабуть, такі, як носив мій король,– сказала кішка.",
          "Причепурився король-попелюх, і всі пішли в палац. І почалося бучне весілля. Столи аж угиналися від дорогих страв та напоїв. А кішка мовила:",
          "– Ви їжте, пийте, веселіться, а я мушу йти додому, щоб приготуватися гідно зустріти молодят.",
          "Та й подалася в палац старого чорта. Той саме бенкетував зі своїм товариством.",
          "– Тікайте негайно! – гукнула кішка. – Ось іде король-громовик і все рознесе вщент!",
          "– Куди ж нам тікати?",
          "– Біжіть на луг! Там росте високий дуб, то сховайтеся на верхівці. Та поспішайте, бо король-громовик так відлупцює вас, щодо нових віників не забудете!",
          "Кинулися чорти врозтіч, лише один, миршавий, не міг чкурнути з ними, бігав та ойкав:",
          "– Ой, куди я, бідний, подінусь?",
          "– Ховайся в мітлу!",
          "Зосталася кішка сама в пишному палаці, а там–золота, срібла, одягу, коней – всього-всього вдосталь. Незабаром прибув весільний поїзд. Кішка зустріла гостей радо, щедро почастувала. Король-громовик і його донька були вражені таким багатством і все розхвалювали диво-палац. А кішка й собі:",
          "– Атож, усе тут гарне, тільки мітла погана, коли б це не завадило вам.",
          "Вдарив король-громовик у мітлу – зостався од неї самий попіл. А кішка знову:",
          "– Все тут гарне, все славне, але боюся, коли б дуб у лузі вам не став на заваді.",
          "Вдарив король-громовик у дуба – тільки попіл розвіявся.",
          "– Ну, тепер все гаразд,– сказала кішка,– живіть, народом правте і дітей ростіть."
        ],
        "audio": {
          "size": 6952394,
          "duration": 434000
        },
        "image_count": 1
      }
    ]
  },
  {
    "id": 107,
    "name": "Мельничук і три лелеки",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "На одній річечці стояв млин, але люди обминали його десятою дорогою, бо тамтешній мірошник був чаклун і накладав з нечистою силою. Закляв він трьох принцес, обернув їх на лелек і тримав під замком у своєму хліві.",
          "Якось забрів до того млина молодий наймит. Мірошник доручив йому дещо полагодити і побачив одразу ж, що парубок уміє тримати в руках сокиру.",
          "Вподобав він хлопця і одного разу сказав йому:",
          "– Живу я тут самотою, коли хочеш – лишайся в мене за мельничука!",
          "– Гаразд, панотче,– відповів наймит.– Я залишусь у вас, бо мені вже набридло тинятися од млина до млина.",
          "Показав йому мельник отих трьох лелек та й каже:",
          "– Будеш годувати і доглядати лелек, тільки ж гляди: якщо випустиш хоч одну – лихо тобі буде!",
          "Годував мельничук лелек, дбав про них, чистив їм хлівець і щодня наливав свіжої водички. Полюбив він птахів, пестив їх і, коли мав щось ласеньке, завжди порівну ділився з ними. А лелеки так зникли до нього, що бігали слідом, наче цуцики, і якщо він коли-небудь барився у місті, то смутніли і не могли його дочекатися.",
          "Одного разу зайшов мельничук до хлівця погодувати лелек. Раптом одна з них і промовила людським голосом:",
          "– Гей, хлопче, а ти міг би нас врятувати і цим прислужився б не тільки нам, але й собі!",
          "Завмер мельничук, ніби громом вражений, але по хвилі опам’ятався і спитав, що йому треба зробити.",
          "– Відпусти одну з нас на волю,– мовила лелека,– і нічого не бійся. Про все інше ми подбаємо самі!",
          "Пам’ятав парубок, що наказував йому мірошник, але все-таки не побоявся відімкнути хлівець, і одна лелека злетіла високо у небо. Побачив це мірошник, прибіг і зітнув парубкові голову. А лелека, яку відпустив мельничук, кружляла в цей час над млином. Принесла вона у дзьобі якесь зіллячко, поклала на юнацьке тіло, і устав мельничук здоровий і веселий, як і досі. Нагодував він двох лелек, що лишились у хлівці, й опівдні прийшов до мірошника обідати, мов нічого й не сталося.",
          "Хазяїн здивувався, глянув пильно на нього і сказав:",
          "– Еге, та ти, я бачу, теж умієш не тільки кашу їсти! Та й у ремеслі млинарському тямиш, інакше б я тебе і не взяв. Тільки тепер шануйся мені!",
          "Юнак нічого не відповів, та другого дня не зважив на хазяїнові погрози і, коли друга лелека добре попросила його, відімкнув хлівець і випустив її на волю. У ту ж мить прибіг мірошник, убив хлопця та й покинув на подвір’ї. А лелека, яку юнак визволив, покружляла, покружляла над обійстям, потім опустилася на землю, притулила юнакові до тіла якусь травичку, і зробився парубок знову живий і здоровий. Устав він і попростував до млина. Злякався мельник, коли побачив його живого й здорового, і промовив:",
          "– Не може учень бути розумніший за майстра! Двічі тобі пощастило, та, які відпустиш мені останню лелеку, не буде тобі рятунку!",
          "Наступного дня пішов мельничук годувати лелеку і розповів їй, як грозився йому хазяїн. Лелека й каже:",
          "– Не бійся, юначе! Про твоє життя я сама подбаю. Якщо відпустиш мене, будемо всі ми щасливі, ти королюватимеш разом із нами, і не спіткає тебе ніяке лихо!",
          "Мельничук погладив лелеку рукою та й відпустив її на волю, але мірошник прибіг і, проклинаючи наймита, почав рвати на собі чуба. Потім убив хлопця та й пішов собі поратись у млині.",
          "Аж ось третя лелека опустилася додолу, поглянула на хлопця і полетіла геть. Незабаром повернулася вона, несучи у дзьобі горіхову шкаралупу з кількома краплями живої води. Покропила лелека мертве тіло, і юнак знову зробився живий і здоровий. Скочив він на ноги і побіг до млина, але мірошник так перелякався, що почав мекати, мов старий цап. Потім кинувся він тікати, але раптом поточився і тої ж миті випустив дух.",
          "Став мельничук серед двору та й замислився, що йому робити. Раптом прилетіли до нього три лелеки, подякували йому, і перша лелека промовила:",
          "– Ти зробив нам велику послугу, врятував нас од лютого ворога! Допоможи ж нам іще раз і зроби, що ми тебе попросимо!",
          "Мельничук пообіцяв, що залюбки допоможе їм, аби тільки сказали що і як.",
          "Перша лелека й каже:",
          "– Налий у казан води, розклади під ним вогонь і, як вода закипить, укинь нас трьох у казан!",
          "Юнак спершу і слухати не хотів, та лелеки не переставали просити, і тоді він вкинув їх у казан. Було йому так шкода лелечок, що пішов він за млин, сів під деревом і сумно похнюпив голову. Та незабаром напав на нього нездоланний сон.",
          "Довго він спав, а як прокинувся, побачив себе у прекрасному кришталевому палаці, навколо стояли челядники і одразу ж спитали у нього:",
          "– Які будуть накази?",
          "Мельничук мовчав, бо думав, що це йому тільки ввижається, та раптом відчинилися двері і до кімнати ввійшли три принцеси. Вони вклонилися йому і сказали:",
          "– Ми і є ті три лелеки, яких ти визволив із неволі. Спасибі тобі, юначе! Кого з нас вибереш ти собі за дружину?",
          "Вибрав він наймолодшу і найгарнішу, а дві інші принцеси в ту ж мить звеліли готувати їм славне весілля. Жив мельничук із своєю жінкою в добрі й любові, і якщо вони не померли, то королюють там і досі."
        ],
        "audio": {
          "size": 13162902,
          "duration": 548000
        },
        "image_count": 1
      }
    ]
  },
  {
    "id": 106,
    "name": "Жаба боязкіша від зайця",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Вийшов заєць з нори і подавсь добувати собі їжу. Дивиться — біжить до нього вовк. Заєць насилу втік од вовка. Став, озирнувся кругом — нема нікого. Заєць тоді почав щипати травичку. Не довелося бідолазі десять раз щипнути трави, дивиться — підкрадається до нього лисиця. Заєць знов кинувся тікати. Біг, біг, зупинився, присів у бур’янах, прищулив вуха і важко дише. Не встиг ще відсапатися, чує — в бур’яні щось зашелестіло. Заєць знов кинувся тікати.",
          "Вибіг на чисту поляну, озирнувся кругом — нема нікого. Він тоді з жалю і досади почав плакать і примовляти:",
          "- Навіщо я такий нещасний вродився? Всі мене ображають, всіх я боюся, од всіх тікаю, не маю спокою і на хвилину. Хоч би одна яка-небудь звірина боялась мене, і то б не так було досадно. Піду я до річки та утоплюсь: як так жить, так краще душу свою загубить.",
          "Побіг заєць до річки топитись, добіг до берега, а там сиділа жаба, злякалася зайця - бульк у воду. Заєць зупинився: \"Е, стій, є на світі такі, котрі мене бояться і то живуть, а чого ж мені не жити?\"",
          "І повернувся заєць додому, щасливий од тої думки."
        ],
        "audio": {
          "size": 2463946,
          "duration": 153000
        },
        "image_count": 1
      }
    ]
  },
  {
    "id": 105,
    "name": "Заячий холодок",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Колись, давним-давно, росли величезні ліси заячого холодку. І селилися в них зайці гамірливими селами й селищами. Тепер же заячий холодок лиш подекуди в лісі. Під гіллястими кучерявими деревцями зайці люблять спочивати і вести довгі розмови про життя-буття.",
          "Хтозна, звідкіля приблудився до Золотого бору капловухий Заєць. І такий же задавака та нахаба!",
          "— Це мій холодок! — заявив, улігшися під одним деревцем.",
          "— І це мій! — вигріб собі ложе під іншим.",
          "— І це мій! — побіг під третє, зігнавши звідтіля зайчат.",
          "— Хіба так можна?! — прибігли скаржитися вони Дідові-зайцю.",
          "— Не хвилюйтеся, — заспокоїв їх Дід. — Побачимо, що з того далі буде.",
          "Пішли зайці на город по капусту. Капловухий Заєць вибрав найбільшого качана, силкується, ніяк не покотить.",
          "— Облиш! — сказав йому заєць Дід. — Це наша капуста.",
          "Поплентався капловухий Заєць у свій холодок ні з чим. Лежить насурмонившись, лапу на лапу закинув. Аж чує: зайці збираються на город по моркву. І він з ними. Учепився за найбільшу морквину, тягне.",
          "— Облиш! — сказав йому заєць Дід. — Хіба це твоя морква? Це наша!",
          "Розсердився капловухий Заєць. Лежить у холодку, не поворухнеться.",
          "А зайці повсідалися на осонні, ласують морквою, капустою.",
          "Капловухому мулько стало лежать і їсти хочеться.",
          "— Ідіть уже в холодок! — гукає до зайців.",
          "— А хіба то наш холодок? То ж твій, — відказують йому зайці.",
          "Капловухий Заєць як підскочить та як загаласує на весь ліс:",
          "— Це наш холодок! Наш!",
          "А зайці як засміються! Отож-то."
        ],
        "audio": {
          "size": 2896792,
          "duration": 180000
        },
        "image_count": 1
      }
    ],
    "crew": {
      "authors": [
        14
      ]
    }
  },
  {
    "id": 104,
    "name": "Миша хатня і миша польова",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Погожої літньої днини вилізла хатня миша з нірки й побігла до своєї родички — миші-полівки.",
          "— Здрастуй, голубонько! Чи впізнаєш іще свою родичку? Чи не забула ще?",
          "— Здрастуй! Здрастуй, любонько! Та хіба можна рідну сестрицю не впізнати? Яка я рада, що ти прийшла до мене в гості! А дорогу легко знайшла? Не блукала?",
          "— А чого блукати? Скажи мені краще, сестрице, що це за купа коло твоєї нори вся щетиною поросла?",
          "— Та це ж зерно проросло, моє єдине багатство, — сумно відповіла полівка.",
          "Хатня миша тільки лапками сплеснула:",
          "— Ой, лишенько! Та я б від такої їжі з голоду померла. У мене, сестричко, зовсім інший харч: на сніданок — м'ясо, на обід — сало, на вечерю — вершки. Й усе це в комірчині можна дістати, треба тільки з нірки вилізти. Ні, не зрівняти мого життя з твоїм! Приходь до мене, будемо вдвох жити.",
          "— Гаразд, сестричко! Прийду неодмінно!",
          "І ось уночі вилізла полівка із своєї нори й вирушила до сестри в гості. Відпочивши після дороги, сестри вирішили попоїсти. Вилізли вони з нірки, і хатня миша питає в цвіркуна, котрий жив у запічку:",
          "— Слухай, цвіркуне! Кіт дома чи немає? Цвіркуне, кіт дома чи немає?",
          "— Нема кота, в Ригу поїхав мишачі шкурки продавати,— відповів цвіркун.",
          "— Виходить, можна йти,— зраділа хатня миша.— Ти, сестрице, тут біля нірки посидь, я сюди їжу носитиму, а ти її глибше ховай.",
          "Тільки-но хатня миша вилізла, кіт — стриб! — і прямо до неї. Добре, що встигла миша в нору шмигнути, бо не минула б лиха.",
          "— Нічого, — заспокоює хатня миша свою сестру-полівку, — не пощастило тут, пощастить у коморі, там господар сало ховає. Ходімо туди через велику нору.",
          "Пішли вони в комору, але й там невдача: господар двері залишив відчиненими, а цуценя так і кинулося на непроханих гостей. Побачила все це полівка й негайно додому зібралася.",
          "— Краще проросле зерно гризти, — сказала вона на прощання,— ніж по-панськи їсти, та за свою шкуру тремтіти. Я собі зерно сама збираю, а ти лише дивишся, як чужим добром поживитися. Прощавай!"
        ],
        "audio": {
          "size": 4058971,
          "duration": 253000
        },
        "image_count": 1
      }
    ]
  },
  {
    "id": 103,
    "name": "Сім Лозин",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Було це чи не було, жив колись один чоловік, і мав він семеро синів. Брати були нерозлийвода: разом їли-пили, разом сумували й раділи, разом на полювання ходили. Не те що серед людей, а навіть серед звірів не було сили, здатної подолати їх.",
          "Спливали місяці, роки, всі брати поженились, у них народилися діти. Кожен звив своє гніздо, й не зоглянулися вони, як відцуралися один від одного.",
          "Батько постарів і жив сам.",
          "Часом діти приходили до батька, та вже не було між ними ні колишньої злагоди, ні дружби.",
          "Бачить батько, що коли й далі так буде, стануть вони зовсім чужими між собою. Покликав він якось усіх синів до себе та й каже:",
          "— Сини мої, завтра кожен принесіть мені по гранатовій лозині товщиною з палець.",
          "— Гаразд, тату,— відповіли сини та й пішли.",
          "Уранці кожен з них приніс по лозині. Батько взяв ті лозини докупи й посередині міцно зв’язав мотузом.",
          "— А тепер, сини мої,— звелів батько,— я хочу побачити, чи подужає хто з вас переламати цей пучок лози.",
          "Кожен син брав той пучок і, хоч як старався, не міг виконати батькового побажання. Тоді батько розв’язав пучок і роздав кожному сину по лозині.",
          "— Ану побачу, чи хоч одну лозину ви подужаєте переламати?",
          "Сини виконали батьків наказ та й питають:",
          "— То й що з того, що ми переламали ці лозини?",
          "— Ці сім лозин,— відповів батько,— це ви сім братів. Якщо ви триматиметесь купи, ніхто вас зламати не зможе, як і оці сім лозин. А ви роз’єдналися, кожен себе глядить, через те у вас нема того ладу, що був раніше.",
          "Послухали сини батькової поради й з того дня почали знову жити в мирі й злагоді."
        ],
        "audio": {
          "size": 3787921,
          "duration": 236000
        },
        "image_count": 1
      }
    ]
  },
  {
    "id": 102,
    "name": "Кіт і півник",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Була собі хатиночка,",
          "навколо неї пліт.",
          "Жили в хатинці півничок",
          "і сірий кіт-воркіт.",
          "Кіт зрання та до вечора",
          "у лісі полював,",
          "А півник в хаті порався",
          "та квіти поливав.",
          "От якось вранці вирушив",
          "до лісу кіт—воркіт.",
          "Аж тут лисичка хитрая",
          "прибігла до воріт.",
          "Прибігла, облизалася",
          "гостреньким язичком",
          "та й почала виспівувать",
          "солодким голоском:",
          "– Ой півнику-когутику,",
          "який ти молодець!",
          "Голівка в тебе масляна,",
          "червоний гребінець.",
          "Нема ні в кого пір’ячка,",
          "такої довжини…",
          "Ой вийди на подвір’ячко",
          "ворота відчини!",
          "Сподобалися півнику",
          "привітливі слова,",
          "він за ворота виглянув:",
          "– А хто це там співа?",
          "Схопила лиска півника",
          "та й кинулась в байрак!",
          "Кричить і б’ється півничок,",
          "не вирветься ніяк.",
          "– Ой котику-воркотику",
          "біжи сюди, біжи!",
          "Звільнитися від ворога",
          "мені допоможи!",
          "А кіт ще недалеко був,",
          "щодуху пострибав,",
          "нагнав хвостату злодійку",
          "і друга врятував.",
          "На другий день котові знов",
          "іти до лісу час.",
          "От він іде, а півнику",
          "дає такий наказ:",
          "Гляди ж, мій любий братику,",
          "веди себе як слід.",
          "Усяким хижим злодіям",
          "не відчиняй воріт!",
          "Пішов до лісу кіт- воркіт,",
          "далеко десь бреде.",
          "А вже лисичка тут як тут",
          "і знов своє веде:",
          "Ой півнику-когутику,",
          "який ти молодець!",
          "Яскраве в тебе пір’ячко,",
          "червоний гребінець.",
          "Ой вийди із хатиночки,",
          "ворота відчини.",
          "Я дам тобі насіннячка",
          "ще й ягід бузини!",
          "От півник тільки виглянув:",
          "Хто ягоди приніс?",
          "Схопила лиска півника",
          "та й кинулась у ліс!",
          "Щосили б’ється півничок:",
          "кричить на всі лади:",
          "Ой котику-воркотику",
          "біжи скоріш сюди!",
          "Примчав із лісу кіт-воркіт,",
          "хоч і далеко був,",
          "нагнав хвостату злодійку",
          "і півника здобув.",
          "На третій день збирається",
          "ізнов до лісу кіт",
          "та й каже: Ти вже, півнику,",
          "не відчиняй воріт.",
          "А як не будеш слухатись,",
          "потрапиш у біду.",
          "Тебе вже я не визволю,",
          "бо я далеко йду!",
          "Лишився в хаті півничок,",
          "сидить, забився в кут.",
          "А вже лисичка хитрая",
          "ізнову тут як тут.",
          "Ой півнику-когутику,",
          "який ти молодець!",
          "Яскраве в тебе пір’ячко,",
          "червоний гребінець.",
          "Ой вийди на подвір’ячко",
          "ворота відчини.",
          "Прийшли співці з музиками",
          "з чужої сторони.",
          "Пісні співать збираються",
          "ще й танці витінать.",
          "Без тебе, без когутика,",
          "не хочуть починать!",
          "От півник тільки виглянув:",
          "Які ще там пісні? –",
          "Схопила лиска півника",
          "та й зникла в гущині.",
          "Хоч як не плакав півничок,",
          "а котик не почув,",
          "бо він у лісі темному",
          "далеко дуже був.",
          "Вертається увечері",
          "додому кіт-воркіт –",
          "нема в хатинці півника,",
          "пропав його і слід!",
          "– Ах ти ж хвостата злодійко,",
          "ти знову тут була!",
          "Мого дружка єдиного",
          "до себе потягла…",
          "Не став він часу гаяти,",
          "не став він лити сліз,",
          "узяв мішок та шабельку",
          "й пішов собі у ліс.",
          "Приходить кіт на галяву:",
          "і бачить: перед ним",
          "стоїть хатинка лисяча",
          "із ганком різьбленим.",
          "А ось дочка лисиччина –",
          "маленьке лисеня –",
          "з метеликами грається",
          "та жабок доганя.",
          "Підкрався кіт тихесенько,",
          "стрибнув, що сили мав,",
          "і враз дочку лисиччину",
          "за хвостик упіймав!",
          "В мішку дочка лисиччина",
          "пищить та верещить.",
          "Лисичка з хатки вибігла,",
          "побачила й кричить:",
          "Ой котику-воркотику!",
          "Та же ж моя дочка?!",
          "А ти навіщо, злодійко,",
          "взяла мого дружка?",
          "Віддай негайно півника,",
          "оддам тобі дочку! –",
          "А півник , в хаті замкнений,",
          "кричить: Ку-ку-рі-ку!",
          "Побачила тут лисонька,",
          "що спорити не слід,",
          "та й випустила півника,",
          "й дочку віддав їй кіт.",
          "От кіт-воркіт із півником",
          "вернулися назад.",
          "І знову у хатиночці",
          "настали мир і лад.",
          "Лисиця вже боялася",
          "приходити сюди.",
          "А півник жив із котиком",
          "і слухався завжди."
        ],
        "audio": {
          "size": 3551315,
          "duration": 295000
        },
        "image_count": 1
      }
    ],
    "crew": {
      "authors": [
        25
      ],
      "readers": [
        46
      ]
    }
  },
  {
    "id": 101,
    "name": "Про білочку та зайчика, веселих пустунів",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Живуть собі в лісі друзі - зайчик та білочка. Уночі зайчик спить під деревом у норі, а білочка - на дереві вгорі. І тоді все навколо стихає, лиш вітерець кущі колихає.",
          "Та як прокинуться вранці друзі - іде галас по всій окрузі! Бо такі вони пустуни, такі стрибуни та реготуни, таке з ранку до вечора коять, що весь ліс не має спокою. Як почнуть одне за одним ганятися, сторчака перекидатися, стрибати через кущі та пні, ще й горлати щосили пісні!.. Гілочки на деревах тріпотять, пташки переполохані хтозна-куди летять, тікає геть лісова дрібнота, жабки стрибають у болото... А зайчик і білочка знай розважаються, якщо й гримне хтось - не ображаються. От одного разу каже їм велика мудра черепаха:",
          "- Годі вам пустувати й галасувати! Хіба ви не боїтеся лихих звірів і птахів - вовків, лисиць або хижих шулік?",
          "- Не боїмося, не боїмося! - гукають зайчик і білочка. - Нема в нашому лісі ні вовків, ні лисиць, ані хижих шулік! Нам нема кого боятися!",
          "- А ви б краще не вихвалялися, - каже черепаха, - в сусідньому лісі таки є страшна птаха. Це стара-престара ворона, велика-превелика, з міцним гострим дзьобом. І кричить вона страшно - \"Кра! Кра!\". Отже, поводьтеся пристойно й тихо, бо прилетить вона, й буде вам лихо!",
          "Зайчик та білочка притихли, перезирнулися.",
          "- Ми такої птахи ніколи не бачили! - кажуть вони.",
          "- А ви багато чого ще не бачили, - каже черепаха, - бо ви ще малі, не дорослі. Отож бережіться старої ворони. Якщо почуєте страшний вигук \"Кра!\" - то тікайте і ховайтеся швидше!",
          "Промовила це черепаха і пішла в своїх справах.",
          "Та наші друзі тільки на одну хвилиночку притихли, а далі знову почали стрибати та на весь ліс галасувати. І було їм дуже весело!",
          "Тим часом стара ворона з сусіднього лісу вже дізналася про цих пустунів. От вона свого міцного дзьоба нагострила, простерла широченні чорні крила, швидко сюди прилетіла і на дубі серед галяви сіла.",
          "Бачить: на зеленій траві-мураві метушаться двоє прудких малят - зайчик і білочка. Одне гасає, друге його наздоганяє, одне через одного стрибають, перекидаються, у довгої лози граються. Ще й верещать та горлають так, ніби їх тут не двійко малих, а цілий табун. Хоч вуха затикай, щоб не оглухнути!",
          "Подивилася, подивилася ворона та й міркує собі:",
          "\"Підманю їх ближче, щоб мені, старій, за ними не ганятися... Не втечуть вони з-під мого дзьоба!\" І каже їм лагідним голосом:",
          "- Добридень, малята! Привіт вам із сусіднього лісу!",
          "Почули це зайчик і білочка, припинили свою розвагу й нашорошили вуха:",
          "- Із сусіднього лісу? Це з того самого, де живе страшна птаха - ворона? Ви її знаєте?",
          "- Знаю, знаю, - каже ворона, сама до себе нишком посміхаючись, - вона-то, може, й страшна. Але мене ви не бїйтеся, підійдіть ближче!",
          "- Ми й не боїмося вас, - сказали зайчик та білочка і наблизились на один крок, - ми боїмося тільки ворони. Але ми її ніколи не бачили і не знаємо - яка вона з виду? Від кого ж нам тікати?",
          "- Грайтеся собі спокійно, - ще лагідніше каже ворона,- якщо та страшна птаха прилетить, я подам вам знак, тоді й тікайте!",
          "Зайчик і білочка підійшли ще ближче.",
          "- А який знак? - питають вони.",
          "- Ось так-от голосно вигукну...",
          "Тут ворона роззявила дзьоба та щосили гукнула: \"Кра!!!\"",
          "Коли це глядь - на галявині вже нема нікого, ні зайчика, ані білочки!.. Де ж вони поділися?",
          "А вони як почули страшний вигук, що про нього їм черепаха розповідала, так одразу й дременули в кущі! Забилися в найглибшу гущавину, сидять, тремтять і перешіптуються:",
          "- Оце ж та сама ворона і є!..",
          "А ворона подивилася, здивувалася та й полетіла геть."
        ],
        "image_count": 1
      }
    ],
    "crew": {
      "authors": [
        25
      ]
    }
  },
  {
    "id": 100,
    "name": "Олівець-малювець",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Взяла Яся олівець,",
          "олівець-малювець.",
          "Сіла Яся біля столу,",
          "розгорнула папірець:",
          "— Треба тут намалювати",
          "отаку здорову хату!",
          "Вікна. Дах. Димар на нім.",
          "З димаря — великий дим!",
          "Ось травичка. Ось доріжка.",
          "Ось дитинка. Ручки. Ніжки.",
          "Ротик. Носик. Голова.",
          "І волосся — як трава.",
          "Ось на небі сяє сонце.",
          "Довгі промені ясні...",
          "А в сторонці під віконцем",
          "квітнуть квіти запашні.",
          "У дитинки є спідничка,",
          "а на ніжках — черевички.",
          "Ще їй кошика зроби",
          "— піде ляля по гриби.",
          "Ліс такий густий, кошлатий,",
          "і дерев у нім багато:",
          "все ялинки та дубки.",
          "Як щітки, стирчать гілки.",
          "А під кожним під дубочком",
          "два грибочки, три грибочки,",
          "ось чотири, ось і п'ять...",
          "Вже нема де малювать!",
          "Враз на сонце, як примара,",
          "налетіла чорна хмара,",
          "чорна-чорна, наче дим...",
          "Ось і блискавка! І грім!",
          "І полився з хмари дощик",
          "на грибочки, на дубочки,",
          "на ялинку, на хатинку,",
          "на малесеньку дитинку,",
          "на волоссячко, на кошик,",
          "ллється дощик, дощик, дощик.",
          "Ллється швидко, швидко, швидко!..",
          "І нічого вже не видко!",
          "— Що ж ти, Ясю, наробила?",
          "Зачорнила весь папір!",
          "І протерла, і продерла,",
          "і пробила аж до дір!..",
          "Ай-йа-я!",
          "Яся каже:— Це не я!",
          "Це такий вже олівець,",
          "олівець-малювець!"
        ],
        "audio": {
          "size": 1505300,
          "duration": 125000
        },
        "image_count": 1
      }
    ],
    "crew": {
      "authors": [
        25
      ],
      "readers": [
        46
      ]
    }
  },
  {
    "id": 99,
    "name": "Корінці та вершки",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "От колись ведмідь угледів,",
          "як у полі оре дід,",
          "і схотілося ведмедю",
          "поживитися як слід.",
          "До старого він підходить,",
          "каже: «Нумо вдвох робить,",
          "а усе, що в полі вродить,",
          "будем нарівно ділить.",
          "А коли немає згоди —",
          "бережись, бо відплачу:",
          "нароблю тобі я шкоди",
          "й поле все потолочу!»",
          "Як тут станеш відмовляти?",
          "Дуже лютий той ведмідь;",
          "може й плуга поламати,",
          "може й воликів побить.",
          "Та дідусь був хитрий зроду",
          "і на вигадки мастак.",
          "Він ведмедю каже: «Згода!",
          "Ми ділитись будем так:",
          "Хай мені — саме коріння,",
          "а тобі — самі вершки!»",
          "Ну, а сам узяв насіння",
          "та й посіяв буряки.",
          "От і проріст зеленіє.",
          "Дід і поле, й полива.",
          "А ведмідь ніяк не вміє,",
          "знай лежить, відпочива.",
          "Проминуло красне літо,",
          "підійшов роботі край.",
          "Наступає час ділити",
          "вже достиглий урожай.",
          "Дід повнісіньке підпілля",
          "буряків понакладав.",
          "А всю гичку та бадилля",
          "клишоногому віддав.",
          "От лежить ведмідь сердитий",
          "та у лігві лапу ссе.",
          "— Почекай, на друге літо",
          "поквитаюся за все!",
          "Вже й весна ведмедя будить,",
          "от він знову пристає:",
          "— Хай твої вершечки будуть,",
          "а коріння все моє!",
          "Ну, а діду все єдино,",
          "він погоджується вмить:",
          "недаремно ж він — людина,",
          "а ведмідь — таки ведмідь!",
          "Посіяв дід пшеницю,",
          "посміхаючись під вус.",
          "Знов ведмідь одно — ліниться,",
          "а працює сам дідусь.",
          "Пролетіло красне літо,",
          "і жнивам приходить край.",
          "Узялися знов ділити",
          "дід з ведмедем урожай.",
          "В діда збіжжя у коморах —",
          "і на хліб, і на млинці.",
          "А ведмідь, за договором,",
          "забирає корінці!",
          "Як розсердивсь клишоногий,",
          "та й поплентався у ліс.",
          "Йде по лісі без дороги",
          "й буркотить собі під ніс:",
          "— От іще лиха година!",
          "Я ж не знав заздалегідь,",
          "що людина — це людина,",
          "а ведмідь — таки ведмідь!"
        ],
        "audio": {
          "size": 1721908,
          "duration": 143000
        },
        "image_count": 1
      }
    ],
    "crew": {
      "authors": [
        25
      ],
      "readers": [
        46
      ]
    }
  },
  {
    "id": 98,
    "name": "Черевик, соломинка та булька",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Мильна булька невеличка,",
          "соломинка й черевик",
          "йшли по лузі.",
          "Бачать - річка.",
          "Як добратись на той бік?",
          "Каже булька:",
          "- Черевичку!",
          "Попливи по річці вплав",
          "і, як човник, через річку",
          "нас любенько переправ!",
          "- Ні, не хочу!",
          "По воді я",
          "зовсім плавати не звик.",
          "Тут на тебе вся надія! -",
          "відмовляє черевик.",
          "Булька каже:",
          "- Я, признатись,",
          "Вмію плавати сама,",
          "та, щоб вас обох підняти,",
          "в мене силоньки нема!",
          "Соломиночко-сестричко,",
          "чималенька ти на зріст.",
          "Простягнись на той бік річки,",
          "ми й перейдем через міст.",
          "І охоче в ту ж хвилинку,",
          "дуже довга та тонка,",
          "простяглася соломинка",
          "аж до того бережка.",
          "- Переходьте поодинці!",
          "Черевичку, не барись! -",
          "Він пішов по соломинці,",
          "а вона відразу - трісь!",
          "Черевик - шубовсть у воду,",
          "навіть хвиля розійшлась!",
          "А, уздрівши цю пригоду,",
          "булька реготом зайшлась.",
          "Реготалась, реготалась,",
          "поки й лопнула вона!",
          "І нікого не зосталось,-",
          "тільки казочка смішна."
        ],
        "audio": {
          "size": 896856,
          "duration": 74000
        },
        "image_count": 1
      }
    ],
    "crew": {
      "authors": [
        25
      ],
      "readers": [
        46
      ]
    }
  },
  {
    "id": 97,
    "name": "Два морози",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Два морози йшли у ліс,",
          "все вбирали в іній.",
          "В того був червоний ніс,",
          "а у цього — синій.",
          "— Старший буде той із нас,-",
          "каже брат до брата,—",
          "хто людину зможе враз",
          "до кісток пробрати!",
          "Їде дядько в сіряку,",
          "їде пан у шубі.",
          "— Вибираймо до смаку,",
          "братику мій любий!",
          "Посміхнувся Синій Ніс",
          "і побіг до пана:",
          "— Як би швидко кінь не віз,",
          "я вже не відстану!",
          "А Червоний Ніс з гори",
          "дивиться й сміється:",
          "— Крізь куниці та бобри",
          "він і не проб’ється.",
          "Ну, а з дядьком аж ніяк",
          "я не забарюся:",
          "під розірваний сіряк",
          "зараз заберуся!",
          "Синій Ніс на пана враз",
          "налетів щодуху.",
          "От під комір вже забравсь,",
          "от схопив за вуха.",
          "Пан ховає в хутро ніс,",
          "зовсім замерзає.",
          "А мороз під шубу вліз",
          "і не вилізає.",
          "І щипав, і пік як слід",
          "пана всю дорогу.",
          "Та й лишив біля воріт",
          "вже напівживого.",
          "В сніжній віхолі назад",
          "наш мороз понісся.",
          "— Чи вже впорався мій брат",
          "з дядьком на узліссі?",
          "А мороз — Червоний Ніс —",
          "теж за дядька взявся.",
          "Дядько крекнув, з санок зліз",
          "та й підперезався.",
          "Витер іній, що вже встиг",
          "обліпити брови,",
          "і ступивши просто в сніг,",
          "став рубати дрова.",
          "От мороз поліз в дірки,",
          "і пече, й щипає,",
          "тільки дядько залюбки",
          "знай собі рубає.",
          "Вже подертий сірячок",
          "зовсім змок від поту.",
          "Відступив мороз на крок,",
          "каже:— Ну й робота!",
          "Дядько вже сіряк скида,",
          "видно, вгрівся добре.",
          "На сіряк мороз сіда,",
          "каже:— Ач, хоробрий!",
          "Як залізу я в сіряк",
          "та укрию льодом,",
          "от тоді й побачиш, як",
          "задубієш згодом!",
          "Склавши дрова, дроворуб",
          "йде до одежини.",
          "А сіряк цупкий, як луб,",
          "весь — як та крижина!",
          "І, натішившися вкрай,",
          "морозець радіє:",
          "— Шубу з льоду одягай!",
          "Я тебе зогрію!",
          "Каже дядько:— Не шуткуй!",
          "Забирайся духом! —",
          "Та й почав по сіряку",
          "молотить обухом.",
          "Захрустів в мороза бік,",
          "затріщали кості.",
          "Ледве-ледве він утік,",
          "плачучи від злості.",
          "Вдягся дядько та й погнав",
          "коника до хати.",
          "А мороз пошкандибав",
          "під замет зітхати."
        ],
        "audio": {
          "size": 2151674,
          "duration": 178000
        },
        "image_count": 1
      }
    ],
    "crew": {
      "authors": [
        25
      ],
      "readers": [
        46
      ]
    }
  },
  {
    "id": 96,
    "name": "Вовк і козенята",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "До козиної до хати",
          "з лісу стежечка веде.",
          "В хаті маму ждуть козлята,",
          "а коза із лісу йде.",
          "Ясне сонечко заходить,",
          "в небі місяць блискотить.",
          "До воріт коза підходить,",
          "у ворота стукотить:",
          "— Відчиніться, відімкніться!",
          "Ваша матінка прийшла,",
          "ваша матінка із лісу",
          "молочка вам принесла!",
          "Відчиняють їй козлята,",
          "з ними вірний пес Рябко.",
          "І заходять всі до хати",
          "пити свіже молоко.",
          "Якось сірий вовк підслухав,",
          "що коза пішла у ліс,",
          "до воріт прибіг щодуху,",
          "під ворота сунув ніс.",
          "«Зараз,— думає,— козляток",
          "проковтну одним ковтком!»",
          "І почав він промовляти",
          "ніжним-ніжним голоском:",
          "— Відчиняйте, козенята,",
          "я несу вам молока!",
          "— Чуєм, чуєм, це не мати -",
          "в неї пісня не така!",
          "Тут один цапок сміливий",
          "нишком глянув через пліт,",
          "бачить — вовк страшний, жахливий",
          "причаївсь біля воріт.",
          "Сірий вовк цапка не бачить,",
          "витягає гострий ніж",
          "і гукає нетерпляче:",
          "— Відчиняйте-но скоріш!",
          "А козлята: — Ми не проти! —",
          "Не злякались хижака!",
          "Відімкнули враз ворота",
          "та як випустять Рябка!",
          "Вовк, побачивши собаку,",
          "підібгав лякливо хвіст,",
          "підстрибнув — та з переляку",
          "як бебехнеться під міст!",
          "Саме йде тут з лісу мати,",
          "молока малим несе.",
          "А назустріч їй козлята",
          "та й розказують про все.",
          "Почала коза радіти:",
          "— Ну й Рябко наш молодець!",
          "Ну й розумні в мене діти!",
          "Тут і казочці кінець."
        ],
        "audio": {
          "size": 1556082,
          "duration": 129000
        },
        "image_count": 1
      }
    ],
    "crew": {
      "authors": [
        25
      ],
      "readers": [
        46
      ]
    }
  },
  {
    "id": 95,
    "name": "Моє миле дитятко",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Моє миле дитятко,",
          "Зійшла в небі зоря",
          "Спи, маленьке хлоп'ятко,",
          "Спи, моє янголя.",
          "В світі доброго і злого",
          "Ти пізнаєш свій шлях,",
          "Спи, чарівний мій друже,",
          "Хай летить сон, як птах.",
          "Твої очі – синії далі",
          "І голівонька ясна,",
          "Хай не відають печалі",
          "Всміхнені твої вуста.",
          "День прийде на зміну ночі,",
          "Світ мінятиметься знов,",
          "Збережи, моє малятко,",
          "Чистоту душі й любов.",
          "Ой леле, лесенько,",
          "Спи, моє малесеньке…"
        ],
        "audio": {
          "size": 3473865,
          "duration": 216000
        },
        "image_count": 1
      }
    ]
  },
  {
    "id": 94,
    "name": "Місяць яснесенький",
    "create_date": 0,
    "tags": [
      "audio",
      "author",
      "lullaby",
      "text",
      "poem"
    ],
    "content": [
      {
        "text": [
          "Місяць яснесенький",
          "Промінь тихесенький",
          "Кинув до нас.",
          "Спи ж ти, малесенький,",
          "Спи ж ти, малесенький,",
          "Пізній бо час.",
          "Любо ти спатимеш,",
          "Поки не знатимеш",
          "Що то печаль;",
          "Хутко прийматимеш,",
          "Хутко прийматимеш",
          "Лихо та жаль.",
          "Тяжка годинонько!",
          "Гірка хвилинонько!",
          "Лихо не спить...",
          "Леле, дитинонько!",
          "Леле, дитинонько!",
          "Жить - сльози лить.",
          "Сором хилитися,",
          "Долі коритися!",
          "Час твій прийде",
          "З долею битися,",
          "З долею битися, -",
          "Сон пропаде...",
          "Місяць яснесенький",
          "Промінь тихесенький",
          "Кинув до нас.",
          "Спи ж ти, малесенький,",
          "Спи ж ти, малесенький,",
          "Поки є час!"
        ],
        "audio": {
          "size": 3412607,
          "duration": 568000
        },
        "image_count": 1
      }
    ],
    "crew": {
      "authors": [
        0
      ]
    }
  },
  {
    "id": 93,
    "name": "Зірки мигтять",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Зіpки мигтять, всі діти сплять,",
          "Дитина хоче спати,",
          "Засни, засни, очка замкни, -",
          "Казку буду казати.",
          "Був собі князь, був собі паж",
          "І була ще цаpівна,",
          "Жили в гаю, наче в pаю,",
          "Кpаса кpасі не pівна.",
          "Цаpівні тій любився князь,",
          "Любилися обоє,",
          "Цаpівні теж любився паж,",
          "Любилися всі тpоє.",
          "Але пpийшла поpа стpашна",
          "Жоpстока смеpть наспіла,",
          "Князя з'їв пес, пажа з'їв кіт,",
          "Цаpівну мишка з'їла.",
          "А-а, а-а-а-а",
          "Цаpівну мишка з'їла.",
          "А щоб тобі не було жаль,",
          "Скажу лиш для pозpади:",
          "З цукpу був князь, з тістечка паж,",
          "Цаpівна з чоколяди.",
          "Зіpки мигтять, всі діти сплять",
          "Дитина хоче спати,",
          "Засни, засни, очка замкни,",
          "Казку буду казати."
        ],
        "audio": {
          "size": 3918044,
          "duration": 195000
        },
        "image_count": 1
      }
    ]
  },
  {
    "id": 92,
    "name": "Тане вечір, ніч близенько",
    "create_date": 0,
    "tags": [
      "audio",
      "author",
      "lullaby",
      "text",
      "poem"
    ],
    "content": [
      {
        "text": [
          "Тане вечір, ніч близенько.",
          "Щось шепоче тихо ненька.",
          "Чи то спів неголосний,",
          "Чи то спів неголосний,",
          "Чи то сни?",
          "Кошенятко свій клубочок",
          "Закотило у куточок.",
          "І у кошику воно,",
          "І у кошику воно",
          "Спить давно...",
          "На траву лісовичок",
          "Постелив носовичок.",
          "Так маленький лісовик,",
          "Спати звик.",
          "Спить хмаринка над сосною,",
          "Спить хатинка за Десною.",
          "І до пристані пристав",
          "Пароплав.",
          "Ось тюльпан, зелена ніжка,",
          "В нім будиночок і ліжко.",
          "В ньому фея чарівна,",
          "В ньому фея чарівна",
          "Засина.",
          "Зірочки на небі в співі,",
          "Місяць човник, мов на хвилі,",
          "Ніжно дивляться на нас,",
          "Ніжно дивляться на нас.",
          "Спати час...",
          "Сонце зайшло давно,",
          "Стукає сон у вікно.",
          "Ну, пустіть мене, вже час,",
          "Годі чекати",
          "До малої дитини,",
          "До теплої хати…"
        ],
        "audio": {
          "size": 2439125,
          "duration": 152000
        },
        "image_count": 1
      }
    ],
    "crew": {
      "authors": [
        75
      ],
      "readers": [
        75
      ],
      "musicians": [
        75
      ]
    }
  },
  {
    "id": 91,
    "name": "Сонько-дрімко",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Пізня вже годинка,",
          "Чом не спиш, дитинко?",
          "Он твоя матуся",
          "Кличе Сонька-Дрімка",
          "На котячих лапках",
          "Сонько-Дрімко ходить.",
          "Каже він малятам:",
          "\"Пустувати годі!\"",
          "Гра закінчилась,",
          "Матінка втомилась",
          "В ліжко лягай,",
          "Швидше засинай.",
          "Сонько-Дрімко носитьВсім,",
          "хто лиш попросить,",
          "В кошику лозовім",
          "Казочки чудові.",
          "Принесе співанку,",
          "Тиху колисанку.",
          "Хто її послуха —",
          "Спатиме до ранку.",
          "Синку маленький,",
          "донечко рідненька",
          "Нічка прийшла,",
          "спатоньки пора.",
          "А-а-а-а..",
          "Завтра Сонько-Дрімко",
          "Прийде в кожну хату.",
          "Знову наших діток",
          "Буде колисати."
        ],
        "audio": {
          "size": 2072000,
          "duration": 172000
        },
        "image_count": 1
      }
    ]
  },
  {
    "id": 90,
    "name": "Повішу я колисочку",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Повішу я колисочку",
          "Та й на калиночку,",
          "Буде вітер колисати",
          "Мою дитиночку.",
          "Буде вітер колисати,",
          "Пташечки – співати,",
          "Буде моя дитиночка",
          "В колисочці спати.",
          "Повішу я колисочку",
          "На вербу, на вербу, -",
          "Ой, чи вітер поколише,",
          "Поки я ся верну?"
        ],
        "audio": {
          "size": 2660480,
          "duration": 66000
        },
        "image_count": 1
      }
    ]
  },
  {
    "id": 89,
    "name": "Спи, засни, моя дитино…",
    "create_date": 0,
    "tags": [
      "audio",
      "author",
      "lullaby",
      "text",
      "poem"
    ],
    "content": [
      {
        "text": [
          "Спи, засни, моя дитино,",
          "Спи, моє маля.",
          "Ніч іде в гаї, долини,",
          "Трави нахиля.",
          "Хай тобі ця ніч насниться,",
          "Що в вогнях сія,",
          "Будеш завтра в світ дивиться,",
          "Зіронько моя.",
          "Посміхнись до мене, сину,",
          "І зрадію я,",
          "Не хвилину і не днину,",
          "Я навік твоя.",
          "Перша ніч твоя почата",
          "В співах солов'я,",
          "Дай же мамі рученята,",
          "Зіронько моя.",
          "Сплять ліси, поля, криниці,",
          "Шепіт ручая,",
          "Ти відкрий, відкрий очиці,",
          "Юносте моя.",
          "Підеш ти по Україні,",
          "Де життя буя.",
          "Виростай, моя дитино,",
          "Зіронько моя."
        ],
        "audio": {
          "size": 3206301,
          "duration": 200000
        },
        "image_count": 1
      }
    ],
    "crew": {
      "authors": [
        27
      ],
      "musicians": [
        26
      ]
    }
  },
  {
    "id": 88,
    "name": "Ой, баю мій, баю",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Ой, баю мій, баю,",
          "Котка заспіваю,",
          "А-а,а-а,а!",
          "Щоб дитятко спало,",
          "Горенька не знало.",
          "А-а, а-а, а!",
          "Щоб дитятко спало,",
          "Щасливим зростало,",
          "А-а, а-а, а!",
          "Ой, баю, мій баю,",
          "Котка заспіваю,",
          "А-а, а-а, а!"
        ],
        "audio": {
          "size": 2639181,
          "duration": 164000
        },
        "image_count": 1
      }
    ]
  },
  {
    "id": 87,
    "name": "Колискова для мами",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Вітрику тихше, вітрику цить -",
          "Мама-матуся втомилася й спить",
          "Тихо-тихенько навшпиньках ходи,",
          "Нашу матусю,дивись,не збуди.",
          " ",
          "Вітер почепив над віконцем підкову,",
          "Зіронька зелена тиху казку пряде.",
          "Спи, матусю,спи під мою колискову,",
          "Завтра в тебе свято, завтра-мамин день.",
          " ",
          "Гілочко тихше, гілочко, цить -",
          "Мама-матуся втомилася й спить,",
          "Ти у віконце не стукай, зажди,",
          "Нашу матусю, дивись, не збуди.",
          " ",
          "Вітер почепив над віконцем підкову,",
          "Зіронька зелена тиху казку пряде.",
          "Спи, матусю,спи під мою колискову,",
          "Завтра в тебе свято, завтра-мамин день.",
          " ",
          "Братику, тихше, братику, цить -",
          "Мама-матуся втомилася й спить.",
          "Хочеш-підспівуй тихенько мені,",
          "Хай усміхнеться матуся вві сні",
          " ",
          "Вітер почепив над віконцем підкову,",
          "Зіронька зелена тиху казку пряде.",
          "Спи, матусю,спи під мою колискову,",
          "Завтра в тебе свято, завтра-мамин день."
        ],
        "audio": {
          "size": 2922741,
          "duration": 182000
        },
        "image_count": 1
      }
    ]
  },
  {
    "id": 86,
    "name": "Пригоди кота Мартина",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Кіт Мартин мишей не їсть,",
          "А за рибою аж плаче.",
          "За одну щупачу кість",
          "Плем’я дав би він мишаче.",
          "Він учився риб ловить,—",
          "Входив довго в ту науку.",
          "І в одну прекрасну мить",
          "Витягнув із річки щуку.",
          "Зняв рибину із гачка",
          "І зачув їстиво свіже.",
          "Та від щастя гопачка",
          "Як не вдарить, як не вріже!",
          "Не жаліє закаблук,",
          "Ходить в оберт, вихилясом…",
          "Щука вигнулась, як лук,",
          "Та й у воду — мах тим часом.",
          "Кіт очима тільки — луп!",
          "Поламав зі злості вудку.",
          "Потім бідний риболюб",
          "Мало не помер зі смутку.",
          "Він з того тяжкого дня",
          "Перестав ходить до річки.",
          "Але голод не рідня —",
          "Хоч бери і їж порічки!",
          "Хоч берися до мухви,",
          "Що дратує мисль котячу,",
          "Хоч бери й мишей лови",
          "І суцільно змінюй вдачу.",
          "Кіт Мартин — естет. На миш",
          "Навіть глянути не в силі.",
          "Ластівка, горобчик, стриж —",
          "Це його потрави милі.",
          "Та попробуйте зловіть",
          "Крилечка прудкі, шалені,",
          "Що співають,— піть, піліть!—",
          "Так високо на антені.",
          "Кіт Мартин купив сачок,",
          "Бігав надовкруг рокити,",
          "Він хотів ластівочок,",
          "Наче мотилів, ловити.",
          "Все даремно. Тут кота",
          "Інша думка осінила:",
          "Крила! Шнуром до хребта",
          "Прив’язати собі крила!",
          "Довго пір’я він збирав",
          "Гусяче та лебедине.",
          "Дивні крила майстрував,",
          "Мріяв, як то він полине,",
          "Як ловитиме пташат,",
          "Як життя оберне в свято…",
          "Ну й котяра, ну й пірат,—",
          "Сам себе хвалив завзято.",
          "Час настав. І ось на дах",
          "Кіт Мартин зійшов зухвало,",
          "Прив’язавсь до крил і… ах!..",
          "Смілості забракувало",
          "Скочити з будинку вниз.",
          "А синиці з горобцями,",
          "Посідавши на карниз,",
          "Реготались до нестями.",
          "І сміялись ластівки,",
          "І чижі й стрижі сміялись,",
          "Аж хапались за боки",
          "Та за животи хапались.",
          "«Без мишей не проживеш»,—",
          "Думав кіт Мартин суворо.",
          "Що? Гидкі вони? Авжеж!",
          "Та без їдла згинеш скоро.",
          "Що робити? Де піти?",
          "Як боротися з бідою?",
          "Ласі до мишви коти,",
          "А він бридиться мишвою!",
          "Всіх про все він розпитав,",
          "Обійшов місця знайомі.",
          "Врешті на роботу став",
          "У центральнім гастрономі.",
          "Не втікати ж йому в ліс,",
          "Якось тут потрібно жити…",
          "Кіт пішов на компроміс",
          "І найнявсь… мишей ловити.",
          "Не подумайте, що він",
          "Записався в мишоїди:",
          "Готувати магазин",
          "Мав йому за труд обіди.",
          "Склали договір такий:",
          "Кіт — лови щодня дві миші,",
          "А за теє їж, і пий,",
          "І проспися в теплій ніші.",
          "Це життя! Це благодать!",
          "(Вже дали коту завдаток).",
          "Але як же вполювать",
          "Неприємних тих мишаток?",
          "Чи нанести капканів,",
          "Хитрих пасток до пивниці?",
          "Чи, немов на кабанів,",
          "Йти й стріляти із рушниці?",
          "Чи, мов рибу, гнати в сак?",
          "Чи ласо метати звинні?",
          "Чи ловити просто так —",
          "Лапою бабах по спині?",
          "Ні, не може кіт Мартин,",
          "Мов коти брутальні й хижі,",
          "Полювати! Краще згин,",
          "Ніж торкнутися до миші.",
          "Він дістав собі ціпок,",
          "Добру палицю пастушу,",
          "І від нірки — ні на крок,",
          "Жде, чекає в одну душу.",
          "Він хвостом обгородив",
          "Мишачу нору дбайливо.",
          "Буде ловля всім на здив,",
          "Скоро має статись диво!",
          "Миш із нірки в нірку шасть,",
          "Наче вітер на толоці.",
          "Кіт як палицею дасть",
          "По хвості з усеї моці!",
          "Ах, мій хвостику, це ти!",
          "Кіт аж плакав з болю й муки.",
          "Не досягнуто мети,",
          "Та досягнуто науки!",
          "Якось кіт Мартин вночі",
          "На даху сидів і мріяв…",
          "Мов рисунок на парчі,",
          "Золотом світився Київ.",
          "Зорями ряхтіла вись,",
          "Але місяць був так близько,",
          "Що до нього дотягтись",
          "Міг би лапою котисько.",
          "Білий місяць із вишин",
          "Пахнув, як буката сиру.",
          "А до сиру кіт Мартин",
          "Завжди мав охоту щиру.",
          "Він стрибнув з розгону — раз!—",
          "Повен пристрасного жару,",
          "Як паркан чи перелаз,",
          "Перескочив темну хмару.",
          "Став на місяці. Привіт!",
          "Сир під ним і сир навколо.",
          "…Їв його голодний кіт,",
          "Їв аж у боках кололо.",
          "Потім сон його зморив,",
          "Кіт заснув, немов на лаві,",
          "В сні мурликав-говорив",
          "До котят слова ласкаві.",
          "Втім збудився. Що це?",
          "Тьху! Вже під ним не сир, а бляха.",
          "Він збудився на даху —",
          "Впав із неба бідолаха."
        ],
        "image_count": 1
      }
    ],
    "crew": {
      "authors": [
        28
      ]
    }
  },
  {
    "id": 85,
    "name": "Дівчинка Алісія",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Дівчинка Алісія",
          "В Африці живе.",
          "В дівчинки Алісії",
          "Платтячко нове.",
          "Дівчинку Алісію",
          "Крокодил стріча.",
          "— Боже, що за дівчинка,",
          "Рибка — не дівча!",
          "— Гарно, крокодильчику,",
          "Хвалиш ти мене,",
          "Але чом не хвалиш ти",
          "Плаття чепурне?!",
          "Дівчинку Алісію",
          "Стрів на стежці лев.",
          "— Боже, що за платтячко,",
          "Ніби в королев!",
          "— В тебе, друже левоньку,",
          "Такту геть нема.",
          "Гарне в мене платтячко,",
          "Краща ж я сама."
        ],
        "image_count": 1
      }
    ],
    "crew": {
      "authors": [
        28
      ]
    }
  },
  {
    "id": 84,
    "name": "Мурашка",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Вилізла мурашка на лопух,",
          "Подивилась весело навкруг:",
          "— Скільки тут повітря і тепла,",
          "Я ж, дурненька, в бур’яні жила!",
          "Вилізла мурашка на ромен,",
          "Мовби крила виросли з рамен:",
          "— Що за диво — пелюстки в росі,",
          "Як могла я жить на лопусі!",
          "Вилізла мурашка на таріль",
          "Соняха, що сяяв серед піль:",
          "— Боже, скільки золота й зерна,",
          "Що ромен? Билиночка сумна!",
          "Вилізла мурашка на сосну,",
          "Глянула в далечину ясну:",
          "— Піді мною цілий світ лежить, —",
          "Як могла я на бадиллі жить!",
          "Над сосною чорна хмара йшла,",
          "Срібний дощик по землі тягла.",
          "А мурашка крикнула:— Зажди! —",
          "I взялась за ниточку води,",
          "Вилізла на хмару і лягла",
          "Біля сонця, горда, хоч мала.",
          "— Як могла я жити на сосні,",
          "Коли сонце впорівень мені!",
          "Розійшлася хмара дощова —",
          "Вниз летить мурашка ледь жива.",
          "Де вона — дарма питаєш ти,",
          "Вже її нікому не знайти!"
        ],
        "image_count": 1
      }
    ],
    "crew": {
      "authors": [
        28
      ]
    }
  },
  {
    "id": 83,
    "name": "Що посієш, те й пожнеш",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Хитрий лис, щербатий лис",
          "Уночі у клуню вліз,",
          "Нишком виліз на драбину,",
          "А з драбини — на бантину,—",
          "Курку — хап! — і у торбину...",
          "Курка чує, що біда",
          "Курка в крик:",
          "«Кудах! Ку-да?!»",
          "У цю пору коло хати",
          "Бігав наш Рябко вухатий.",
          "Крик почув Рябко — і вмить",
          "Рятувати курку мчить.",
          "Лис злякався — скік з драбини,",
          "А вона йому на спину,—",
          "Прищемила хвіст, торбину.",
          "З-під драбини вирвавсь лис,",
          "А Рябко його — за хвіст.",
          "Лис на вулицю як двине,",
          "Кинув курку і торбину,",
          "Лис — в городи, у жита,",
          "А Рябко вчепивсь в хвоста: —",
          "Я тебе провчу як треба!",
          "Буде, лисе, комір з тебе! —",
          "Як рвонеться злодій-лис —",
          "Хвіст — в Рябка, а лис — у ліс..",
          "І голодний, і безхвостий",
          "Чеше лис до вовка в гості.",
          "Вовка він не раз дурив,",
          "На дурничку їв і пив;",
          "Насміхаючись над вовком,",
          "Крав м'ясце у нього ловко.",
          "От до вовка лис помчав,",
          "На порозі",
          "У знемозі",
          "Лис упав.",
          "Чує: пахне в хаті м'ясо,",
          "Пахнуть смажені ковбаси:",
          "— Любий вовчику-браток,",
          "Дай мені м'ясця шматок...",
          "Знаю, друже, твою ласку,—",
          "Принесеш мені ковбаску!..",
          "Обізвався з хати звір:",
          "— Утікай, поганцю, в бір.",
          "Я узнав твою натуру —",
          "Оббілую зараз шкуру! —",
          "Лис підвівся, застогнав,",
          "Лис поволі почвалав,",
          "І голодний, і безхвостий.",
          "— Ну, куди б звернути в гості?",
          "До ведмедя б взяти вбік? —",
          "Так у нього ж вкрав щільник...",
          "Може, кізку навістити? —",
          "Так поїв у неї діти.",
          "В кабана ж вкрав порося,",
          "А у гусоньки — гуся...",
          "Не підеш нікуди в гості!..—",
          "Йде і стогне лис безхвостий.",
          "Стрівся лис із горобцем:",
          "— Нагодуй мене хлібцем! —",
          "А горобчик — хлопчик щирий —",
          "Виніс лису хліба й сиру.",
          "З'їв усе до крихти лис,",
          "В горобцеву хату вліз,",
          "І, горобчику на диво,",
          "Випив лис барилко пива",
          "Та й питає горобця:",
          "— Де дістав хлібця, пивця? —",
          "Горобець говорить лису:",
          "— Засівав я коло лісу",
          "І пшеницю, і ячмінь,",
          "І ти, лисе, красти кинь,",
          "Та почни орати ниву —",
          "Буде в тебе хліб і пиво.—",
          "Гірко лис зітхнув: —",
          "Ох, ох!..",
          "Будемо трудитись вдвох.",
          "Надійшла пора орати,",
          "Орачів зве сонце з хати.",
          "Вийшли лис і горобець —",
          "І на поле навпростець.",
          "Горобець оре як треба.",
          "Лис очей не зводить з неба,",
          "Далі каже горобцю:",
          "— Бачиш хмару чорну цю?",
          "В ній дрімає блискавиця,",
          "Що вбиває звіра й птицю.",
          "Я піду вклонюся їй:",
          "«Нас з горобчиком не вбий!» —",
          "Лис мерщій побіг в долину,",
          "А смерком",
          "ліском",
          "тюпком —",
          "На вечерю із пивком",
          "Та й горобчику — хвалиться:",
          "— Стримав хмару",
          "й блискавицю!",
          "Бреше лис і їсть за трьох",
          "Та за пивом ходить в льох.",
          "А горобчик каже лису:",
          "— Все зорав я коло лісу,",
          "Завтра висієм зерно,",
          "Ну, вже й спать пора давно.",
          "Горобець прокинувсь вранці,",
          "Лис хропів ще на лежанці,",
          "Ледве-ледве лис устав,",
          "Похмелятися почав.",
          "Горобець кричить на лиса :",
          "— Чуєш, лисе, не барися,",
          "А берися за мішки —",
          "І на поле навпрошки...—",
          "От горобчик сіє просо,",
          "Лис на небо блима косо.",
          "Далі каже горобцю :",
          "— Бачиш хмару сизу цю?",
          "Бачиш, небо все вкриває,",
          "Нас з тобою повбиває.",
          "Я піду вклонюся їй:",
          "«Нас з горобчиком не вбий».—",
          "Лис мерщій побіг в долину.",
          "Під кущем проспав всю днину,",
          "А смерком",
          "ліском",
          "тюпком —",
          "На вечерю із пивком.",
          "В хату лис зі сміхом лізе:",
          "— Одвернув я хмару сизу! —",
          "Бреше лис і їсть за трьох",
          "Та за пивом ходить в льох.",
          "А горобчик каже лису:",
          "— Вже засіяв коло лісу.",
          "Буде просо в нас, ячмінь,",
          "Буде все! Цвірінь-цвірінь! —",
          "Проминуло днів доволі,",
          "Горобець трудився в полі,",
          "Лис вовтузився в дворі",
          "Й пив од ранку й до зорі.",
          "В лиса очі аж заплили,",
          "Лис ходив в здоров'ї, в силі,",
          "Тільки в лиса у жнива",
          "Розболілась голова.",
          "— Так гуде, немов дуплянка ',—",
          "Не піду я жати зранку.",
          "А в полудень виглядай —",
          "Вийду я збирать врожай.",
          "Лис розлігся у кімнаті,",
          "Горобець йде в поле жати,",
          "До зорі маленький жав,",
          "Лис до ночі пролежав.",
          "Звіз горобчик з поля жито.",
          "— Лисе, будем молотити! —",
          "І зітхнув ледачий лис:",
          "— Та... змолотимо колись.—",
          "І розсердився горобчик,",
          "З огорожі вирвав стовпчик:",
          "— Як не кинеш, лисе, лінь,",
          "Я тобі — цвірінь-цвірінь! —",
          "Не дам хліба, не дам пива,",
          "За роботу, лисе, живо!",
          "Лис зітхнув, поліз на стіг,",
          "А якраз вітрець пробіг.",
          "Лис зрадів і каже з стогу:",
          "— Вийшла буря на дорогу,",
          "Буря нам розвалить стіг.",
          "Я спиню її! Побіг! —",
          "Лис мерщій побіг в долину.",
          "Під кущем проспав всю днину,",
          "А смерком",
          "ліском",
          "тюпком —",
          "На вечерю із пивком.",
          "В хату лізе лис, мов фура:",
          "— Одвернув я,— каже,— бурю! –",
          "Бреше лис і їсть за трьох",
          "Та за пивом ходить в льох.",
          "А горобчик гордовито:",
          "— Змолотив я, лисе, жито,",
          "Наносив зерна засік —",
          "Хватить нам на цілий рік!",
          "— От і добре,— лис говорить,—",
          "Оженюсь я, пташко, скоро.",
          "Переїду в інший край,",
          "То поділимо врожай.",
          "Просто будемо ділити:",
          "Ти маленький, я — великий,",
          "Дев'ять часток — візьму я,",
          "А десята вже — твоя...",
          "— Це грабіж! — горобчик каже.—",
          "Забирайся з хати, враже! —",
          "Лис очима люто — блим.",
          "— Сам втікай, бо зараз з'їм!",
          "Зажурилася пташина,",
          "Вийшла з хати на стежину,",
          "І стежина повела",
          "Пташку прямо до села.",
          "Йде горобчик і ридає,",
          "Наш Рябко його стрічає:",
          "— Хто тебе зоби див так?",
          "Я його зітру на мак!",
          "— Лис безхвостий, лис щербатий",
          "Виживає мене з хати!..",
          "— Лис безхвостий?",
          "Лиходій!",
          "Це старий знайомий мій.",
          "Ну, бігцем до нього в гості,",
          "Щоб загинув лис безхвостий!",
          "Сів горобчик на Рябка,",
          "Та й помчали до ліска.",
          "Долетіли вдвох до хати,",
          "Бачить — в хаті лис щербатий",
          "Всівсь на стіл і їсть сальце",
          "Та в щербину ллє пивце.",
          "Кинувсь наш Рябко на нього.",
          "Лис зі столу — до порога,",
          "А з порога та й до стогу,",
          "А від стогу прямо в ліс,",
          "А Рябко його — за ніс:",
          "— Я тебе провчу як треба!",
          "Буде, лисе, комір з тебе! —",
          "Й покотилися клубком",
          "Дубняком, березняком...",
          "Переміг Рябко наш лиса,",
          "На ворюгу подивився:",
          "— Так ти, лисе, і пропав!",
          "Що посіяв, те й пожав!"
        ],
        "image_count": 1
      }
    ],
    "crew": {
      "authors": [
        33
      ]
    }
  },
  {
    "id": 82,
    "name": "Бурячок і їжачок",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "На городі,",
          "Що при броді,",
          "Біля гатки",
          "В грядку-",
          "Латку",
          "Сам, без матері,",
          "Без татка,",
          "Їжачок,",
          "Мале дитятко,",
          "Садить носом",
          "Бурячок,—",
          "Проштовхнув",
          "У грядці дірку.",
          "В дірку",
          "Вкинув насінинку.",
          "Славно,",
          "Справно",
          "Їжачок",
          "Посадив",
          "Свій бурячок.",
          "Шубу знявши",
          "З голочок,",
          "Заскородив",
          "Грядку-",
          "Латку",
          "Та й бігом",
          "З відром",
          "До броду —",
          "Ллє на грядку",
          "Теплу воду, їжачок,",
          "Мале дитятко,",
          "Сам полив",
          "З посівом грядку.",
          "Потім став",
          "Собі на кладку",
          "Та й гадає",
          "Важно гадку:",
          "Що йому",
          "Робить і як,",
          "Щоб на славу",
          "Ріс буряк?",
          "Промайнуло",
          "Кілька днів,",
          "Бурячок",
          "Зазеленів.",
          "Їжачок",
          "Взяв сапку",
          "В лапку,",
          "Посапав",
          "Світанком грядку,",
          "Щоб не муляли",
          "Грудки",
          "Бурячка",
          "Попід боки.",
          "Не лінився",
          "Їжачок —",
          "Доглядав",
          "Свій бурячок —",
          "Шарував",
          "І поливав,",
          "Різних добрив",
          "З віз привіз,",
          "А буряк",
          "Все ріс і ріс",
          "І угору і униз.",
          "Пролетіло",
          "Тихе літо,",
          "Із полів",
          "Зібрали жито,",
          "І моторний",
          "Їжачок",
          "Сам прийшов",
          "По бурячок.",
          "На городі",
          "Їжачок",
          "Смикав з грядки",
          "Бурячок",
          "І руками,",
          "І ногами,",
          "Гичку стис",
          "У кулаки,",
          "Підривався",
          "Під боки,",
          "Та не зрушився",
          "Ніяк",
          "З грунту",
          "Капосний буряк.",
          "Їжачок,",
          "Мале дитятко,",
          "Утомився,",
          "Зажурився",
          "І заплакав",
          "Біля грядки.",
          "Їжакові мама",
          "Й татко",
          "Чують, плаче",
          "Їх малятко,",
          "Та й бігцем, тюпцем",
          "Із хатки",
          "Перебігли разом",
          "Кладку:",
          "— Не ридай, їжаченятко,",
          "От ми разом",
          "Так і сяк",
          "З грядки",
          "Витягнем буряк.—",
          "І всі троє",
          "Дружно, любо",
          "Буряка",
          "Беруть за чуба.",
          "Потягнули",
          "Вгору, вбік,",
          "Смик уліво,",
          "Вправо — смик,",
          "А буряк",
          "З землі — ніяк!",
          "Здивувались Мама, татко:",
          "— От який буряк",
          "В малятка! —",
          "Та й на поміч",
          "Звуть в долину їжакову",
          "Всю родину.",
          "Позбігалися тітки,",
          "Наїжачені дядьки.",
          "Швагери",
          "І дівери,",
          "І брати,",
          "І свати,",
          "І зовиці,",
          "І сестриці,",
          "І малята-",
          "Небожата,—",
          "Всі колючі,",
          "Всі чубаті.",
          "Стали колом",
          "Тісно в полі,",
          "Узялися",
          "Так і сяк",
          "І за гичку,",
          "Й за буряк,",
          "Разом крикнули",
          "Улад,",
          "Похилилися",
          "Назад —",
          "На всю силу",
          "Їжачину",
          "Потягнули",
          "Бурячину.",
          "І поволеньки",
          "Отак",
          "З грядки",
          "Вирвали буряк!",
          "Не буряк,",
          "А бурячище —",
          "На півметра",
          "Корневище!",
          "Здивувавсь їжачий рід:",
          "— Є ж у світі",
          "Корнеплід!",
          "Де й коли",
          "Такий поріс?",
          "Не поміститься",
          "В наш віз! —",
          "І всім родом",
          "Понад бродом",
          "Буряка",
          "Із грядки-",
          "Латки",
          "Покотили",
          "Аж до бору",
          "На зимівлю",
          "У комору!"
        ],
        "image_count": 1
      }
    ],
    "crew": {
      "authors": [
        33
      ],
      "graphics": [
        51
      ]
    }
  },
  {
    "id": 81,
    "name": "Чому кріт не з‘являється на світ",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "У кротихи",
          "Сталось лихо,",
          "І кротиха",
          "Плаче тихо",
          "У норі",
          "Від світання",
          "Й до зорі.",
          "У кротихи",
          "Любий кротик —",
          "Чорна шубка,",
          "Чорний ротик —",
          "Розлінився",
          "В самий край:",
          "Не виходить",
          "Навіть в гай.",
          "У оселі,",
          "На постелі,",
          "Загорнувшись",
          "В кожушини,",
          "До полудня",
          "Спить дитина.",
          "А як встане,",
          "То в постіль",
          "Просить в мами",
          "Хліб і сіль,",
          "Борщ з грибами",
          "Та кисіль.",
          "Ну, а мама,",
          "Так, як мама —",
          "Сипле в миску",
          "Борщ з грибами,",
          "Крає хліб,",
          "Несе кисіль,",
          "Не до столу,",
          "А в постіль,",
          "Та й говорить",
          "До дитини:",
          "— Ти б хоч вмився,",
          "Любий сину,",
          "Хоч промий",
          "Свої очиці,",
          "Я подам тобі водиці,",
          "Не з криниці,",
          "А тепленької",
          "З горнятка,",
          "Вмийсь хоч лапкою,",
          "Дитятко…—",
          "А дитина",
          "Позіхає,",
          "Ліньки спину",
          "Вигинає:",
          "— Я вмиватися",
          "Не хочу,",
          "Бо біда,",
          "Як зайде вода",
          "У очі,—",
          "Та й бере",
          "У мами горщик,",
          "Де парує",
          "Свіжий борщик.",
          "Так і жив",
          "Собі в оселі,",
          "Так і їв",
          "Собі в постелі",
          "Мамин кротик —",
          "Чорна шубка,",
          "Чорний ротик.",
          "От пройшло",
          "Із пару літ,",
          "Із дитятка",
          "Виріс кріт.",
          "В нього вже",
          "Не лапки — лапи,",
          "Розчепірились,",
          "Мов краби,",
          "І не шубка",
          "В нього — шуба,",
          "І не зубки —",
          "Добрі зуби,",
          "Тільки зменшились",
          "Очиці",
          "Без вмивання,",
          "Без водиці.",
          "Та не журиться",
          "Цим кріт,",
          "У оселі",
          "На постелі",
          "Поїдаючи обід…",
          "Але якось",
          "Восени",
          "Забажав кріт",
          "Свіжини.",
          "Він почув,",
          "Як угорі",
          "Біля самої",
          "Нори",
          "З груші",
          "Сипались грушки,",
          "Та не в рот,",
          "А у город.",
          "Кріт послав би",
          "Рідну маму",
          "По грушки-",
          "Гнилички,",
          "Та, на лихо,",
          "Мама саме",
          "В молоденької невістки",
          "Парить квашу,",
          "Варить кашу",
          "Й борщ з грибами.",
          "Кріт вертівся,",
          "Кріт крутився",
          "На постелі:",
          "Можна б вийти",
          "Із оселі",
          "Замість мами",
          "По грушки-гнилички",
          "Та не хочеться",
          "Кротові",
          "Підійматись у діброву,—",
          "Це ж турбота,",
          "Це ж робота,",
          "Це ж згинатись,",
          "Розгинатись,",
          "Це ж, дивися,",
          "Ненароком",
          "Попаде росиця",
          "В око.",
          "От аби у добру пору",
          "Закотилась",
          "Грушка в нору,",
          "Мав би кріт",
          "Собі обід.",
          "А тим часом",
          "Чує кріт —",
          "Підвело йому",
          "Живіт.",
          "Каже кріт собі під ніс:",
          "— Ох, прийдеться",
          "Йти у ліс.",
          "Принесу мішок",
          "Грушок,",
          "Принесу я сам у дім,",
          "Сам помию,",
          "Сам поїм.—",
          "Кріт узувся,",
          "Одягнувся,",
          "Взяв під руку",
          "Шапку-бирку",
          "Та й посунувсь",
          "З ліжка в дірку.",
          "От і виліз",
          "Кріт на світ,",
          "Крадькома",
          "На сонце — глип,",
          "Та й очицями",
          "Кліп-кліп",
          "І від променя",
          "Осліп.",
          "Кріт скоріш",
          "Без шапки-бирки",
          "Опустився",
          "В рідну дірку.",
          "З того часу",
          "Більше кріт",
          "Не з’являється",
          "На світ.",
          "Він літує",
          "І зимує",
          "У норі,",
          "Тільки шапку",
          "Залишає угорі."
        ],
        "image_count": 1
      }
    ],
    "crew": {
      "authors": [
        33
      ]
    }
  },
  {
    "id": 80,
    "name": "Заєць і рак",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Вранцi заєць бiля дуба",
          "Одягнувся в бiлу шубу,",
          "Одягнувся, оглянувся,",
          "В довгi вуса посмiхнувся:",
          "— Гарна шуба, шуба гожа,",
          "I на полюс з нею можна.",
          "Тiльки жаль — чобiт нема,",
          "А надворi вже зима…",
          "Обiзвався дятел з клена:",
          "— Є знайомий рак у мене,",
          "Вiн в норi — в рачинiй хатi",
          "Шиє звiрам чоботята.",
          "Сам байбак у нього шив,",
          "Вiсiм лiт i зим носив,",
          "Вiн i досi хвалить рака —",
          "От яка шевцевi дяка! —",
          "Не ловив наш заєць Ґав,",
          "А побiг мерщiй на став.",
          "Всiвся заєць на колоду",
          "Та й гукає прямо в воду:",
          "— Вилiзь, раче, iз води,",
          "Вируч зайця iз бiди, —",
          "Зший новенькi чобiтки,",
          "Щоб дзвенiли пiдкiвки,",
          "Щоб i шпори дзеленчали,",
          "Злого лиса вiдганяли. —",
          "Iз води вилазить рак",
          "Та й говорить зайцю так:",
          "— Раки взимку спочивають",
          "I замовлень не приймають,",
          "От згадав би влiтку нас,",
          "Зшили б чоботи ураз,",
          "Чи iз хрому, чи юхтовi.",
          "Бiгай, зайче, у обновi,",
          "Бережи своє здоров’я. —",
          "Заєць тихо у одвiт:",
          "— Влiтку тепло й без чобiт,",
          "Влiтку завжди забуваю,",
          "Що прийде зима до гаю.",
          "— Думать треба, — каже рак.",
          "А тепер ходи вже так.",
          "До побачення, привiт…",
          "Заєць й досi без чобiт."
        ],
        "image_count": 1
      }
    ],
    "crew": {
      "authors": [
        33
      ]
    }
  },
  {
    "id": 79,
    "name": "Спи, моя радість, засни",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Спи, моя радість, засни",
          "Вогники згасли ясні",
          "Бджілки заснули в садку,",
          "Рибки поснули в ставку",
          "Місяць на небі встає,",
          "Світить в віконце твоє",
          "Мовчки скоріш позіхни",
          "Спи, моя радість, засни.",
          "Засни, засни.",
          "Спокій прийшов у наш дім,",
          "Тихо і тепло у нім.",
          "Вітер дверми не рипить,",
          "Мишка за пічкою спить,",
          "Важко зітхнув хтось разок,",
          "Що нам до того синок ?",
          "Мовчки скоріш позіхни",
          "Спи, моя радість, засни.",
          "Засни, засни"
        ],
        "audio": {
          "size": 1671881,
          "duration": 138000
        },
        "image_count": 1
      }
    ]
  },
  {
    "id": 78,
    "name": "Ой ходить сон коло вікон",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Ой ходить сон коло вікон,",
          "А дрімота — коло плота.",
          "Питається сон дрімоти:",
          "— А де будем ночувати?",
          "— Де хатонька теплесенька,",
          "Де дитина малесенька,—",
          "Там ми будем ночувати,",
          "Дитиночку колихати.",
          "Ой на кота та воркота,",
          "На дитину та й дрімота,",
          "Котик буде воркотати,",
          "Дитинонька буде спати."
        ],
        "audio": {
          "size": 1033310,
          "duration": 85000
        },
        "image_count": 1
      }
    ],
    "crew": {
      "readers": [
        39
      ]
    }
  },
  {
    "id": 77,
    "name": "Колискова Зорі",
    "create_date": 0,
    "tags": [
      "audio",
      "author",
      "lullaby",
      "text",
      "poem"
    ],
    "content": [
      {
        "text": [
          "Прислухаюсь, як спить мій син,",
          "Щось до світу шепоче він,",
          "Прислухаюсь, прислухаюсь...",
          "Чую сонне зітхання його,",
          "А в дитячому серці вогонь,",
          "Прислухаюсь, прислухаюсь...",
          "Мов до сонця, що в травах стоїть,",
          "Мов до птиці, що лине в блакить,",
          "Прислухаюсь, прислухаюсь...",
          "Як росте непосида малий,",
          "Мов до власних бажань і надій",
          "Прислухаюсь, прислухаюсь...",
          "Прислухаюсь...",
          "Чуєш, сину, пісня ця для тебе",
          "Від землі, від сонця та від неба!",
          "Сину мій, сину, рідна земля",
          "Сон береже твій зблизька й здаля.",
          "Мов до спраги своєї землі,",
          "До зерна, що не спить у ріллі",
          "Прислухаюсь...",
          "Чую всесвіт і материн цвіт,",
          "Чую сина і сонний політ!",
          "Прислухаюсь, як спить мій син...",
          "Прислухаюсь, як спить мій син...",
          "Мій син…"
        ],
        "audio": {
          "size": 2469803,
          "duration": 205000
        },
        "image_count": 1
      }
    ],
    "crew": {
      "authors": [
        30
      ],
      "readers": [
        39
      ],
      "musicians": [
        29
      ]
    }
  },
  {
    "id": 76,
    "name": "Сонце сідає, ніч наступає",
    "create_date": 0,
    "tags": [
      "audio",
      "author",
      "lullaby",
      "text",
      "poem"
    ],
    "content": [
      {
        "text": [
          "Сонце сідає,",
          "Ніч наступає,",
          "Спів соловейка",
          "Чути у гаї.",
          "Дрімають вікна",
          "Хатин чепурненьких,",
          "Десь чути пісню",
          "Дитині маленькій...",
          "Приспів:",
          "Спи, моє любе,",
          "Сил набирайся...",
          "Спи і до ранку",
          "Не просинайся...",
          "Сон твій спокійний",
          "Я охороняю,",
          "Бо щастя більшого",
          "За тебе не маю...",
          "Люлі-люлі, люлі-люлі..",
          "Я вже й не знаю",
          "Снів тих чарівних,",
          "Роки, як свічка,",
          "Швидко згоріли...",
          "В щасті ніколи",
          "Мені вже не жити,",
          "З щастя твого",
          "Можу тільки радіти...",
          "Приспів.",
          "Ніч опустилась,",
          "Чути у гаю,",
          "Як соловейко",
          "Пісню співає...",
          "Наче в долонях,",
          "Стискає серденько",
          "Та колискова",
          "Дитині маленькій...",
          "Приспів."
        ],
        "audio": {
          "size": 3421688,
          "duration": 284000
        },
        "image_count": 1
      }
    ],
    "crew": {
      "authors": [
        32
      ],
      "musicians": [
        31
      ]
    }
  },
  {
    "id": 75,
    "name": "Котику сіренький",
    "create_date": 0,
    "tags": [
      "audio",
      "lullaby",
      "text",
      "poem"
    ],
    "content": [
      {
        "text": [
          "Котику Сіренький Котику Біленький",
          "Котку Волохатий не ходи по Хаті",
          "Не ходи по Хаті, не буди Дитяти",
          "Дитя буде спати, Котик воркотати",
          "Ой на Кота Воркота",
          "На Дитинку Дрімота",
          "(А-а а-а а-а а)",
          "Ой ну люлі, Котку не йди на Колодку",
          "Не йди на Колодку, бо заб'єш Головку",
          "Та буде боліти нічим завертіти",
          "Ой на Кота Воркота",
          "На Дитинку Дрімота",
          "(А-а а-а а-а а)",
          "Ой-люлі-люлі",
          "Люлі-люлі-люлі",
          "Ой на Кота Воркота",
          "На Дитинку Дрімота",
          "(А-а а-а а-а а)"
        ],
        "audio": {
          "size": 2284995,
          "duration": 190000
        },
        "image_count": 1
      }
    ]
  },
  {
    "id": 74,
    "name": "В їжаковім вітряку",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "В день врожаю так і сяк",
          "Змайстрував їжак вітряк:",
          "Стіни дранкою покрив,",
          "Крила з лубу поробив.",
          "Вітер вдарив із борів,",
          "Вітер крила закрутив —",
          "І посипалась мука",
          "У приполи' їжака;",
          "І на радощах їжак —",
          "Руки в боки — і в гопак!",
          "На вітряк тюпком, бігом",
          "Звір посунув із зерном.",
          "Два мішки ведмідь приніс,—",
          "Ледве-ледве в двері вліз.",
          "Борсучище-лежебок",
          "Притаскав один мішок,",
          "У куток мішок поклав",
          "І на ньому задрімав.",
          "Потім всунувсь в шубі кріт.",
          "Хоч і лився з нього піт,",
          "Але він волік овес —",
          "На кисіль піде увесь.",
          "Цап з цапихою удвох",
          "Принесли сухий горох,",
          "Бо з горохом пиріжки",
          "Полюбляють їх дітки.",
          "Зайця теж не брала лінь —",
          "В торбі він приніс ячмінь.",
          "Свині ж возять на возах",
          "Кукурудзу в качанах,",
          "Бо її вродило так,",
          "Що не вмістиш і в вітряк.",
          "Хитруватий злодій-лис",
          "Лантух гречки тихо вніс,",
          "Поклонився низько всім:",
          "— Я уже м'ясця не їм,",
          "Перейшов на пампушки,",
          "На гречані галушки.—",
          "Та озвавсь з коша їжак:",
          "— Ой не так, не так, не так!",
          "Ще сьогодні хижий лис",
          "У зубах куріпку ніс! —",
          "Як розсердиться кабан:",
          "— Знову, лисе, за обман!",
          "Ти і гречку десь украв,",
          "Бо не сіяв, не орав! —",
          "Лис мерщій із вітряка,",
          "Кинув гречку в їжака.",
          "Запитав усіх їжак:",
          "— Може, зробимо отак:",
          "Для куріпчиних дітей",
          "Змелем лантух гречки цей?",
          "— Згода! Зробимо отак! —",
          "Загукав увесь вітряк.—",
          "А підступних злодіяк",
          "Ми не пустим на вітряк! —",
          "Вітер вдарив із борів,",
          "Вітер в крилах загудів,",
          "Вітер крила закрутив,—",
          "І муки тугий струмок",
          "Ллється зразу у мішок.",
          "Знов не витримав їжак —",
          "Потягнуло на гопак,",
          "А за ним ведмідь присів,—",
          "Закружляв танок звірів,",
          "Всюди стукіт, всюди гук,",
          "Аж прокинувся борсук:",
          "— Не жалійте, звірі, ніг! —",
          "Крикнув він і спати ліг.",
          "З їжачихою їжак",
          "Ходить кругом так і сяк.",
          "Із крота вже ллється піт —",
          "Не жаліє кріт чобіт:",
          "— Гей, давай, давай, давай",
          "І на щастя, й на врожай! —",
          "Цап з цапихою удвох",
          "Весь розсипали горох,",
          "А вітряк все хить та хить —",
          "Це танцює так ведмідь:",
          "— Ось ударте ще отак,",
          "Щоб гойднувся весь вітряк! —",
          "Навіть заєць із дітьми",
          "Б'є підлогу чобітьми:",
          "Лис вже зайця не ляка,",
          "А в мішки тече мука,",
          "А в мішки тече мука!"
        ],
        "image_count": 1
      }
    ],
    "crew": {
      "authors": [
        33
      ],
      "graphics": [
        51
      ]
    }
  },
  {
    "id": 73,
    "name": "Заячий секрет",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Заєць-батько у крамниці",
          "Піввідра купив пшениці,",
          "Сів з пшеницею на віз",
          "І на млин її завіз.",
          "У млині коза в спідниці",
          "Точно зважила пшеницю,",
          "А мірошник, сплюх-борсук,",
          "В діжку висипав мірчук,",
          "Записав його у книжку",
          "Та й вмостився спати в діжку—",
          "Ліг на лапу і за мить",
          "Так хропе, що млин тремтить.",
          "Бідний заєць ледь не плаче:",
          "— Встань,  борсуче, встань, земляче.",
          "Роздери зайчаткам круп",
          "І на кашу, і на суп,",
          "Бо нема зимою паші,",
          "Діти ж просять супу й каші.",
          "— Хай пождуть зайчатка трішки,—",
          "Обізвавсь борсук із діжки.",
          "— Я лиш зиму пересплю,",
          "А весною круп вмелю,—",
          "Та й накрився з головою",
          "Кожушиною новою.",
          "Заєць схлипнув у млині:",
          "— Що ж робить тепер мені?—",
          "Лихо зайцеві у світі —",
          "Пропадуть без манни діти.",
          "Кізка ніжками туп-туп:",
          "— Ми самі намелем круп!—",
          "Та й бігом з відром угору,",
          "В кіш пшеницю сипле скоро.",
          "Затремтів старенький млин",
          "І почав молоти він...",
          "Розпрощавшися з козою,",
          "Заєць біг в ліси з  крупою,",
          "А до зайця навпрошки",
          "Звідусіль спішать дітки,",
          "Похуділі, помарнілі,",
          "Та усі для зайця милі.",
          "Заєць каже казку їм",
          "І веде усіх у дім.",
          "В домі зайця піч здорова,",
          "А у ній сухенькі дрова.",
          "Заєць дрова запалив,",
          "У горня водиці влив,",
          "Із відра засипав круп",
          "Та й до печі туп-туп-туп:",
          "— Гей, варися, манна каша,",
          "На усю родину нашу...—",
          "Прямо з полум'я горщок",
          "Заєць ставить на пеньок.",
          "Каша вийшла без догани —",
          "Діти всю поїли манну,",
          "Потім, ставши укружка,",
          "Станцювали козачка.",
          "З того дня щодня без каші",
          "Не жили зайчата наші,",
          "І на диво звірини",
          "Стали дужими вони.",
          "Якось їх побіля лугу",
          "Перейняв старий вовцюга,",
          "Гнався, гнавсь за ними вовк,",
          "А який із того толк?",
          "Впав,  захекавшись, в знемозі",
          "А зайчата на дорозі",
          "Стали весело кружка",
          "Та й танцюють козачка.",
          "Вовк дивився, вовк журився",
          "І голодним  в ліс поплівся;",
          "Знав би він секрет зайців,—",
          "Сам би кашу манну їв!"
        ],
        "audio": {
          "size": 2956269,
          "duration": 184000
        },
        "image_count": 1
      }
    ],
    "crew": {
      "authors": [
        33
      ],
      "readers": [
        4
      ]
    }
  },
  {
    "id": 72,
    "name": "Княжі дочки і сини",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Був один князь і мав чотири дочки. Тих дочок повіддавав заміж. Та замусувалось йому самому, і він покликав до себе одну дочку в гостину. Дочка прийшла і привела з собою трьох синів. Красні були, молоденькі й веселі. Та які робітні!",
          "Перший ходив по полях і нивах, здіймав з них білі покривала і застеляв килимами з зеленого шовку, а як закінчив, покликав свого брата і питається в нього:",
          "- Чи красно своєму дідові прибрав землю?",
          "Братчик сказав, що красно і що він йому допоможе, щоб ще краще було. І розкинув по зелених килимах квіти білі, сині, жовті. До дерева пришив листочки, щоби вітерець мав з ким розмовляти і бавитися. А коли все було готове, покликав третього брата і питається:",
          "- Як тобі подобається моя робота?",
          "Брат відповів:",
          "- Подобається дуже, але як я ще своїх рук докладу, то буде краще.",
          "І взявся до роботи. Сонечко з кожним днем скоріше виходило й пізніше заходило за ліс, щоби старший хлопчик мав більше часу для роботи. А він прибрав землю ще краще, як його два брати. Поробив зелені килими буйнішими та й густіше їх засіяв квітами черешні, вишні, яблуні і груші, засипав пахучим квітом. Все цвіло, зеленіло, все раділо в той час, як у гостину до князя прийшла найменша дочка зі своїми трьома синами.",
          "Але настала пора, що дочці треба було йти додому. Тоді сказав князь:",
          "- Дякую тобі, дочко, що прийшла до мене і розвеселила моє князівство. Дякую і вам, хлопчики, за вашу працю. Ідіть тепер додому, та покличте мені другу дочку, нехай прийде до мене в гостину зі своїми дітьми.",
          "Прийшла друга дочка і привела з собою теж трьох синів. Ті вже були старші від синів першої дочки, але також веселі і робітні. Робота аж горіла в їхніх руках, і цілий довгий день вони не спочивали. Принесли з собою багато фарб і всюди фарбували. Червоною помалювали черешні і вишні в садах, ягоди і малину в лісах та налили їх солодким соком. А коли з тим готові були, то золотою фарбою потягнули пшеницю, жито, ячмінь і овес на полях. Радість була велика в князівстві. Робота була і дорослим, і малим. Діти зривали червоні ягідки, а старші жали збіжжя, звозили до стодоли і тішилися, що хліб красний.",
          "Та й тій доньці прийшов час іти додому. І їй красно подякував князь, що відвідала його. Та й велів сказати третій дочці, Аби прийшла в гостину.",
          "Прийшла третя дочка. І вона мала трьох синів. Ті вже були і старші, і не такі жваві, але зате дуже добрі газди. Ходили по стернях, орали, засівали зерно, ломили кукурудзу, викопували картоплю. В садах обвивали сливки синів оксамитом, а яблука - червоним шовком, і трясли їх додолу. А найстарший з них розмальовував листя на деревах золотими і червоними фарбами і застеляв ним дорогу, якою усі мали вертатись додому, як уже їм час прийшов.",
          "Як відходили, сказав їм князь:",
          "- Дякую вам щиро, що ви свою роботу добре зробили, що в моїм князівстві все в порядку, що стодоли і поди, і пивниці повні хліба й паші. Тепер покличте найстаршу мою дочку з синами. Нехай принесуть вони білі м`які перини, щоби прикрити земельку, бо вона вже замучилася і хоче спати.",
          "Прийшла четверта дочка з трьома синами. Куди вони йшли, сіяли м`який пух перед себе, будували льодові мости на ріках і потоках, та й застеляли землю білими ряднами. А земля спала тихо-тихо під білим покривалом.",
          "Замовкли пташки в садах, стихли співи пастухів на пасовищах, лиш розлягався дзвінкий сміх дітей, що саночками спускалися з гори або ковзалися по льодових мостах. Сонечко щораз скоріше лягало спати і щораз пізніше вставало, зате місяць довго-довго світив і зірки блищали так ясно, якби хто золотих клинців густо набив на небі.",
          "Та минула пора гостини найстаршої дочки і князь сказав:",
          "- Земля моя вже відпочила і скоро пробудиться зі сну. Дякую тобі і твоїм синам, що ви постелили їй білу постіль, що добре відпочила по великих трудах. Тепер час наймолодшій дочці знову прийти до мене в гостину. Так будете приходити до мене завжди одна по одній, щоб мені старому не наскучилося.",
          "І приходять щоразу чотири князеві дочки, кожна з трьома синами, на нашу землю."
        ],
        "image_count": 1
      }
    ],
    "crew": {
      "authors": [
        34
      ]
    }
  },
  {
    "id": 71,
    "name": "Давня казка",
    "create_date": 0,
    "tags": [
      "author",
      "text",
      "poem"
    ],
    "content": [
      {
        "text": [
          "Може б, хто послухав казки?",
          "Ось послухайте, панове!",
          "Тільки вибачте ласкаво,",
          "Що не все в нiй буде нове.",
          "Та чого там, люди добрі,",
          "За новинками впадати?",
          "Може, часом не завадить",
          "I даввніше пригадати.",
          "Хто нам може розповiсти",
          "Щось таке цiлком новеє,",
          "Щоб нiхто з нас не вiдмовив:",
          "“Ет, вже ми чували сеє!”",
          "Тож, коли хто з вас цiкавий,",
          "Сядь i слухай давню казку,",
          "А менi коли не лаврiв,",
          "То хоч бубликiв дай в’язку.",
          "Десь, колись, в якiйсь країнi,",
          "Де захочете, там буде,",
          "Бо у казцi, та ще в вiршах,",
          "Все можливо, добрi люде.",
          "Десь, колись, в якiйсь країнi",
          "Проживав поет нещасний,",
          "Тiльки мав талан до вiршiв,",
          "Не позичений, а власний.",
          "На обличчi у поета",
          "Не цвiла урода гожа,",
          "Хоч не був вiн теж поганий, –",
          "От собi – людина божа!",
          "Той спiвець – та що робити!",
          "Видно, правди не сховати,",
          "Що не був спiвцем поет наш,",
          "Бо зовсiм не вмiв спiвати.",
          "Та була у нього пiсня",
          "I дзвiнкою, i гучною,",
          "Бо розходилась по свiту",
          "Стоголосою луною.",
          "I не був поет самотнiм:",
          "До його малої хати",
          "Раз у раз ходила молодь",
          "Пiснi-слова вислухати.",
          "Теє слово всiм давало",
          "То розвагу, то пораду;",
          "Слухачi спiвцю за теє",
          "Дiлом скрiзь давали раду.",
          "Що могли, то те й давали",
          ",Вiн зо всього був догодний.",
          "Досить з нього, що не був вiн",
          "Нi голодний, нi холодний.",
          "Як навеснi шум зелений",
          "Оживляв сумну дiброву,",
          "То щодня поет приходив",
          "До дiброви на розмову.",
          "Так одного разу ранком",
          "Наш поет лежав у гаю,",
          "Чи вiн слухав шум дiброви,",
          "Чи пiснi складав, – не знаю!",
          "Тiльки чує – гомiн, гуки,",
          "Десь мисливськi сурми грають,",
          "Чутно разом, як собачi",
          "Й людськi крики десь лунають.",
          "Тупотять прудкiї конi,",
          "Гомiн ближче все лунає,",
          "З-за кущiв юрба мисливська",
          "На долинку вибiгає.",
          "Як на те ж, лежав поет наш",
          "На самiсiнькiй стежинi.",
          "“Гей! – кричить вiн, – обережно!",
          "Вiку збавите людинi!”",
          "Ще, на щастя, не за звiром",
          "Гналася юрба, – спинилась,",
          "А то б, може, на поета",
          "Не конечне подивилась.",
          "Попереду їхав лицар,",
          "Та лихий такий, крий боже!",
          "“Бачте, – крикнув, – що за птиця!",
          "Чи не встав би ти, небоже?”",
          "“Не бiда, – поет вiдмовив, –",
          "Як ти й сам з дороги звернеш,",
          "Бо як рими повтiкають,",
          "Ти менi їх не завернеш!”",
          "“Се ще также полювання! –",
          "Мовить лицар з гучним смiхом.-",
          "Слухай, ти, втiкай лиш краще.",
          "Бо пiзнаєшся ти з лихом!”",
          "“Ей, я лиха не боюся,",
          "З ним ночую, з ним i днюю;",
          "Ти втiкай, бо я, мосьпане,",
          "На таких, як ти, полюю!",
          "В мене рими – соколята,",
          "Як злетять до мене з неба,",
          "То вони менi вполюють,",
          "Вже кого менi там треба!”",
          "“Та який ти з бiса мудрий! –",
          "Мовить лицар. – Ще нi разу",
          "Я таких, як ти, не бачив.",
          "Я тепер не маю часу,",
          "А то ми б ще подивились,",
          "Хто кого скорiй вполює.",
          "Хлопцi! геть його з дороги!",
          "Хай так дуже не мудрує!”",
          "“От спасибi за послугу! –",
          "Мовить наш поет. – Несiте.",
          "Та вiзьмiть листки з пiснями,",
          "Он в травi лежать, вiзьмiте”.",
          "“Вiн, напевне, божевiльний! –",
          "Крикнув лицар. – Ну, рушаймо!",
          "Хай вiн знає нашу добрiсть –",
          "Стороною обминаймо.",
          "А ти тут зажди, небоже,",
          "Хай-но їхатиму з гаю,",
          "Я ще дам тобi гостинця,",
          "А тепер часу не маю”.",
          "“Не на тебе ждать я буду, –",
          "Так поет вiдповiдає, –",
          "Хто ж кому подасть гостинця,",
          "Ще того нiхто не знає”.",
          "Лицар вже на те нiчого",
          "Не вiдмовив, геть подався;",
          "Знову юрба загукала,",
          "I луною гай озвався.",
          "Розтеклись ловцi по гаю,",
          "Полювали цiлу днину,",
          "Та коли б же вполювали",
          "Хоч на смiх яку звiрину!",
          "А як сонечко вже стало",
          "На вечiрньому упрузi,",
          "Стихли сурми, гомiн, крики,",
          "Тихо стало скрiзь у лузi.",
          "Гурт мисливський зголоднiлий",
          "Весь пiдбився, утомився,",
          "Дехто ще зоставсь у гаю,",
          "Дехто вже й з дороги збився.",
          "Геть одбившися вiд гурту,",
          "Їде лицар в самотинi.",
          "Зирк! – поет лежить, як перше,",
          "На самiсiнькiй стежинi.",
          "“Ах, гостинця ти чекаєш! –",
          "Мовив лицар i лапнувся",
          "По кишенях. – Ой небоже,",
          "Вдома грошi я забувся!”",
          "Усмiхнувсь поет на теє:",
          "“Не турбуйсь за мене, пане,",
          "Маю я багатства стiльки,",
          "Що його й на тебе стане!”",
          "Спалахнув вiд гнiву лицар,",
          "Був вiн гордий та завзятий,",
          "Але ж тiльки на упертiсть",
          "Та на гордощi багатий.",
          "“Годi жартiв! – крикнув згорда.",
          "Бо задам тобi я гарту!”",
          "А поет йому: “Та й сам я",
          "Не люблю з панами жарту…",
          "Бачиш ти – оця дiброва,",
          "Поле, небо,синє море –",
          "То моє багатство-панство",
          "I розкiшне, i просторе.",
          "При всьому сьому багатствi",
          "Я щасливий завжди й вiльний”.",
          "Тут покликнув лицар: “Боже!",
          "Чоловiк сей божевiльний!”",
          "“Може буть, – поет вiдмовив, –",
          "Певне, всi ми в божiй волi.",
          "Та я справдi маю щастя,",
          "I з мене його доволi.",
          "Так, я вiльний, маю бистрi",
          "Вiльнi думи-чарiвницi,",
          "Що для них нема на свiтi",
          "Нi застави, нi границi.",
          "Все, чого душа запрагне,",
          "Я створю в одну хвилину,",
          "В таємнi свiти надхмарнi",
          "Я на крилах думки лину.",
          "Скрiзь гуляю, скрiзь буяю,",
          "Мов той вiтер дзвiнкий в полi;",
          "Сам я вiльний i нiколи",
          "Не зламав чужої волi!”",
          "Засмiявсь на теє лицар:",
          "“Давню байку правиш, друже?",
          "Я ж тобi скажу на теє:",
          "Ти щасливий, та не дуже.",
          "Я б вiддав отой химерний",
          "Твiй таємний свiт надхмарний",
          "За наземне справжнє графство,",
          "За пiдхмарний замок гарний.",
          "Я б вiддав твоє багатство",
          "I непевнiї країни",
          "За єдиний поцiлунок",
          "Вiд коханої дiвчини…”",
          "Щось поет хотiв вiдмовить",
          "На недбалу горду мову,",
          "Та вже сонечко червоне",
          "Заховалось за дiброву.",
          "Надiйшла сiльськая молодь,",
          "Що з роботи поверталась,",
          "I побачила поета,",
          "З ним приязно привiталась.",
          "Тут поет взяв мандолiну,",
          "I на вiдповiдь гуртовi",
          "Вiн заграв, i до музики",
          "Промовляв пiснi чудовi.",
          "Всi навколо нерухомi,",
          "Зачарованi стояли,",
          "А найбiльше у дiвчаток",
          "Очi втiхою палали.",
          "Довго й лицар слухав пiсню,",
          "Далi мовив на вiдходi:",
          "“Що за дивна сила слова!",
          "Ворожбит якийсь, та й годi!”",
          "Лiтнiм вечором пiзненько",
          "Сам поет сидiв в хатинi,",
          "Так од ранку цiлу днину",
          "Вiн просидiв в самотинi.",
          "Тож сидiв поет в вiконцi,",
          "Слухав спiвiв, що лунали",
          "Скрiзь по полю i до нього",
          "У хатину долiтали.",
          "Спiви стихли, потiм хутко",
          "Налетiла лiтня нiчка;",
          "Дерева шумiли з вiтром,",
          "Гомонiла бистра рiчка.",
          "I поет в своїй хатинi",
          "Прислухавсь до того шуму,",
          "Погляд в темряву втопивши,",
          "Вiн таємну думав думу.",
          "Тiльки чує – хтось пiд’їхав",
          "На конi до його хати",
          "I спинився, потiм зброя",
          "Почала чиясь бряжчати.",
          "Що за диво! Пiд вiконце",
          "Хтось помалу пiдступає.",
          "Тут поет не втерпiв: “Хто там? –",
          "Невiдомого питає.-",
          "Якщо злодiй, то запевне",
          "Помиливсь ти, любий друже!”",
          "“Нi, се я, – озвався голос, –",
          "Маю справу, пильну дуже…”",
          "“Хто ж се “я”?” – поет питає.",
          "“Я, Бертольдо, лицар з гаю”.",
          "Тут поет пiзнав той голос:",
          "“А, мисливий! Знаю, знаю!",
          "Вибачай, прошу до хати,",
          "Хоч у мене трошки темно,",
          "Бо коли я сам у хатi,",
          "Не палю вогню даремно;",
          "Та для гостя запалю вже”.",
          "I добув вогню з кресала.",
          "Перед ним лицарська постать",
          "Владаря Бертольда стала.",
          "“Добрий вечiр!” – “Добрий вечiр”",
          "Став тут лицар i – нi слова.",
          "Щось нiяк не починалась",
          "Тая пильная розмова.",
          "“Де ж твоя, мiй гостю, справа?” –",
          "Далi вже поет озвався.",
          "Лицар стиха одмовляє:",
          "“Я, мiй друже, закохався…”",
          "Тут поет йому говорить:",
          "“Що ж на се тобi пораджу?",
          "А проте доказуй далi,",
          "Може, чим тебе розважу”.",
          "“Закохався я i гину, –",
          "Каже лицар, – вдень i вночi",
          "Бачу я перед собою",
          "Яснi оченьки дiвочi”.",
          "“Що ж? – поет на те говорить. –",
          "То за ручку та й до шлюбу!”",
          "“Ох! – зiтхає лицар. – Вiзьме",
          "Iнший хтось дiвчину любу!",
          "Пiд балкон моєї донни",
          "Кожен вечiр я приходжу,",
          "I в журбi тяжкiй, в зiтханнях",
          "Цiлу нiчку я проводжу.",
          "На мою журбу й зiтхання",
          "Я вiдповiдi не маю,",
          "Чим я маю привернути",
          "Серце милої, – не знаю!",
          "Може б, краще їй припали",
          "До сподоби серенади?..”",
          "Тут поет на те: “Запевне,",
          "Треба пташечцi принади!”",
          "“Голос маю, – каже лицар, –",
          "Та не тямлю",
          "вiршування…”",
          "“Певна рiч, – поет говорить, –",
          "То не легке полювання,",
          "А то б досi вже на лаври",
          "Хто б схотiв, то й був багатий,",
          "Нi, – химерний, норовистий",
          "Кiнь поезiї крилатий!”",
          "“Правду кажеш, – мовив лицар, –",
          "Але ж я тебе благаю,",
          "Щоб помiг менi в сiй справi.",
          "Пам’ятаю, як у гаю",
          "Ти своїм вiршем чудовим",
          "Чарував усю громаду, –",
          "Тiльки ти один тепера",
          "Можеш дать менi пораду!",
          "За пораду все, що хочеш,",
          "Дам тобi я в надгороду”.",
          "“Ну, на се, – поет вiдмовив, –",
          "Не надiюся я зроду.",
          "Можу я знайти й без плати",
          "Для приятеля пораду.",
          "Ось пожди лиш трохи, зараз",
          "Будеш мати серенаду.",
          "Та менi для сього треба",
          "Ймення й вроду панни знати”.",
          "“їй наймення Iзiдора,",
          "А вродлива!.. не сказати!..”",
          "Бiльш поет вже не питався,",
          "Сiв, задумавсь на хвилину,",
          "Записав щось на паперi,",
          "Зняв з кiлочка мандолину,",
          "Показав слова Бертольду,",
          "Мандолину дав у руки",
          "Та написанiї вiршi",
          "I промовив для науки:",
          "“Ти, спiваючи, на струнах",
          "Маєш так перебирати:",
          "Ut-fa-la-sol, fa-mi-re-sol…",
          "Далi можеш сам добрати”.",
          "“От спасибi!” – крикнув лицар.",
          "Ще ж поет не вiдозвався,",
          "А вже лицар був надворi.",
          "На коня! i геть погнався.",
          "I погнався лицар хутко",
          "Через доли, через гори,",
          "I спинився пiд вiконцем",
          "У своєї Iзiдори.",
          "Хутко в неї пiд вiконцем",
          "Мандолiна залунала,",
          "Iз потоку гукiв чулих",
          "Серенада виринала:",
          "“Гордо, пишно, променисто",
          "Золотiї свiтять зорi,",
          "Та не може дорiвнятись",
          "Нi одна з них Iзiдорi!",
          "Найчистiшi дiаманти",
          "Сяють, яснi та прозорi,",
          "Та не може дорiвнятись",
          "Нi один з них Iзiдорi!",
          "Дорогих перлин коштовних",
          "Є багато в синiм морi,",
          "Та не може дорiвнятись",
          "Нi одна з них Iзiдорi”.",
          "Отже, ледве серенада",
          "Залунала у просторi,",
          "Вийшла з хати Iзiдора",
          "Подивитися на зорi.",
          "А як стихли пiд балконом",
          "Любi гуки мандолiни,",
          "До Бертольда полетiла",
          "Квiтка з рожi вiд дiвчини.",
          "В ту ж хвилину Iзiдора",
          "Зникла хутко, наче мрiя,",
          "Та зосталася в Бертольда",
          "Квiтка з рожi i – надiя!",
          "Боже, боже! що то може",
          "Наробити серенада!..",
          "Зникла в серденьку в Бертольда",
          "Темна туга i досада.",
          "Усмiх донни Iзiдори",
          "Був дедалi все яснiше,",
          "I щораз вона ставала",
          "До Бертольда прихильнiше.",
          "Далi перстень Iзiдорин",
          "На руцi у нього сяє,",
          "Нареченою своєю",
          "Вiн кохану називає.",
          "Як же бучно, як же втiшно",
          "Всiм гулялось на весiллi!",
          "Танцювали, попивали",
          "Вiд недiлi до недiлi.",
          "Всiх приймали, всiх вiтали,",
          "Всiм умiли догодити,",
          "Тiльки нашого поета",
          "Пан забувся запросити.",
          "Звiсно, клопоту багато",
          "Завжди пану молодому, –",
          "Хто ж би мiг ще пам’ятати",
          "Про якогось там сiрому?",
          "Час летiв, немов на крилах,",
          "I, мов сон, життя минало.",
          "Та незчувсь Бертольд, як лихо",
          "Несподiвано настало.",
          "Забажалось королевi",
          "Звоювать чужеє царство,",
          "Розiслав вiн скрiзь герольдiв",
          "На вiйну скликать лицарство.",
          "I якраз серед бенкету",
          "В замку нашого Бертольда",
          "Залунала гучна сурма",
          "Королiвського герольда.",
          "Прощавай, дружина люба,",
          "Всi розкошi, всi вигоди!",
          "Все те треба промiняти",
          "На далекiї походи.",
          "Залишить Бертольдо мусив",
          "Молодую Iзiдору,",
          "У недiлю вранцi-рано",
          "Вже вiн вирушив iз двору.",
          "Подалося геть за море",
          "Все одважнеє лицарство;",
          "Там за морем десь лежало",
          "Бусурменське господарство.",
          "I пiшло одважне вiйсько",
          "Через нетрi та пустинi;",
          "Не один вояк смутився",
          "По своїй рiднiй країнi.",
          "Та коли вже надто тяжко",
          "Туга серце обгортала,",
          "То спiвцi спiвали пiсню,",
          "Пiсня тугу розважала:",
          "“Не журись, коли недоля",
          "В край чужий тебе закине!",
          "Рiдний край у тебе в серцi,",
          "Поки спогад ще не гине.",
          "Не журись, не марно пройдуть",
          "Сiї сльози й тяжка мука:",
          "Рiдний край щирiш любити",
          "Научає нас розлука”.",
          "Так вони спiвали, йдучи",
          "Через дикiї пустинi,",
          "Додавав той спiв розваги",
          "Не однiй смутнiй людинi.",
          "Попереду всього вiйська",
          "Три старшiї виступали:",
          "Карлос, Гвiдо i Бертольдо;",
          "За одвагу їх обрали.",
          "Їдуть, їдуть, врештi бачать –",
          "Три дороги розiйшлися,",
          "Розлучились три найстаршi,",
          "Кожний рiзно подалися…",
          "Карлос вибрав шлях направо,",
          "Гвiдо вибрав шлях налiво,",
          "А Бертольд подався просто.",
          "“Дай же, боже, нам!” – “Щасливо!”",
          "I Бертольдовi спочатку",
          "Справдi щастя панувало,",
          "Довелося звоювати",
          "Городiв чужих чимало.",
          "От вже вiн на стольне мiсто",
          "Погляда одважним оком,",
          "Але тут-то саме щастя",
          "Обернулось iншим боком.",
          "Чи то врештi у Бертольда",
          "Притомилося лицарство,",
          "Чи то владар бусурменський",
          "Мiцно так тримавсь за царство, –",
          "Тiльки твердо так трималось",
          "Мiсто гордеє, уперте,",
          "Раз одбилось, потiм вдруге,",
          "Потiм втретє, ще й вчетверте.",
          "Тут прийшлось Бертольду з лихом:",
          "Край чужий, ворожi люде,",
          "Голод, злиднi, вiйсько гине…",
          "Що то буде, що то буде?!.",
          "Мiсяць, другий вже ведеться",
          "Тая прикрая облога.",
          "Серед вiйська почалися",
          "Нарiкання i тривога.",
          "Приступили до Бертольда",
          "Вояки й гукають грiзно:",
          "“Гей, виводь ти нас iзвiдси!",
          "Геть веди, поки не пiзно!",
          "Нащо ти сюди на згубу",
          "Пiдманив нас за собою?",
          "Чи ти хочеш, щоб усi ми",
          "Наложили головою?",
          "Осоружне нам се мiсто!",
          "Хай їй цур, такiй облозi!",
          "Хай їй цур, самiй тiй славi!",
          "Хай їй цур, тiй перемозi!..”",
          "Хтiв Бертольд розумним словом",
          "Люте вiйсько вгамувати,",
          "Та воно дедалi гiрше",
          "Почало репетувати.",
          "Далi кинулись до зброї…",
          "Бог зна, чим би то скiнчилось…",
          "Але тут хтось крикнув: “Стiйте!” –",
          "Вiйсько раптом зупинилось.",
          "Вийшли тут наперед вiйська",
          "Вiйськовi спiвцi славутнi,",
          "Всi вони були при зброї,",
          "А в руках тримали лютнi.",
          "З них один промовив: “Браття!",
          "Часу маєте доволi,",
          "Щоб Бертольда покарати,",
          "Вiн же й так у вашiй волi.",
          "Ми б хотiли тут в сiй справi",
          "Скiлька слiв до вас сказати,",
          "Та спiвцям спiвати личить,",
          "Отже, ми почнем спiвати”.",
          "Тут один iз них тихенько",
          "Струни срiбнiї торкає,",
          "Усмiхається лукаво",
          "I такої починає:",
          "“Був собi одважний лицар,",
          "Нам його згадать до речi,",
          "Вiн робив походи довгi –",
          "Вiд порога та до печi.",
          "Вiн своїм язиком довгим",
          "Руйнував ворожi мiста…",
          "Чули ви його розповiдь:",
          "“Я один, а їх аж триста!”",
          "Ну, та сей одважний лицар",
          "Якось вибрався до бою.",
          "I вернув живий, здоровий:",
          "Талiсман вiн мав з собою.",
          "Я гадаю, талiсман сей",
          "Кожен з вас тут знать готовий,",
          "Се буде речення мудре:",
          "“Утiкай, поки здоровий!”",
          "“Утiкай, поки здоровий!” –",
          "Всi спiвцi тут заспiвали;",
          "Вояки стояли тихо,",
          "Очi в землю поспускали.",
          "Раптом зброя заблищала,",
          "I гукнуло вiйсько хором:",
          "“Ми готовi йти до бою!",
          "Краще смерть, нiж вiчний сором!”",
          "I метнулися у напад",
          "Так запекло, так завзято,",
          "Що не встигла й нiч настати,",
          "Як було вже мiсто взято.",
          "Мiсто взято, цар в полонi",
          "Бусурменський. Перемога!",
          "От тепер уже одкрита",
          "Всiм у рiдний край дорога.",
          "Тут на радощах Бертольдо",
          "Всiх спiвцiв казав зiбрати",
          "I, коли вони зiбрались,",
          "Привселюдно став казати:",
          "“Ви, спiвцi славутнi нашi,",
          "Ви, красо всього народу!",
          "Ви нам честь вiдрятували,",
          "Вам ми виннi надгороду!”",
          "Та спiвцi вiдповiдали:",
          "“Нi, не нам, ласкавий пане,",
          "Той, хто сих пiсень навчив нас,",
          "Надгороду хай дiстане”.",
          "“Де ж вiн, де? – гукнув Бертольдо. –",
          "Що ж вiн криється мiж вами?” –",
          "“Вiн не тут, – спiвцi говорять, –",
          "На вiйнi не був вiн з нами.",
          "Вiн зостався, щоб пiснями",
          "Звеселять рiдну країну,",
          "Там вiн має розважати",
          "Не одну сумну родину”.",
          "“Знаю я сього поета",
          "I його величну душу,",
          "I тепер йому по-царськи",
          "Я подякувати мушу.",
          "Тiльки б дав нам бог щасливо",
          "Повернутися додому,",
          "Срiбла, золота насиплю",
          "Я спiвцевi дорогому!..”",
          "Кажуть, весь помiст у пеклi",
          "З добрих замiрiв зложився!",
          "Для пекельного помосту",
          "I Бертольдо потрудився…",
          "Вже давно Бертольд вернувся",
          "Iз далекої чужини,",
          "Знов зажив життям веселим",
          "Бiля милої дружини.",
          "Знов у нього в пишнiм замку",
          "Почалося вiчне свято, –",
          "О, тепер було у нього",
          "Срiбла, золота багато!",
          "Окрiм того, що набрав вiн",
          "На вiйнi всього без лiку,",
          "Ще король йому в подяку",
          "Надгороду дав велику.",
          "Сила статкiв та маєткiв!",
          "Вже Бертольдо граф заможний!",
          "Вiн живе в свойому графствi,",
          "Наче сам король вельможний.",
          "Та околиця, де жив вiн,",
          "Вся була йому вiддана,",
          "Люд увесь в тiм краю мусив",
          "Узнавать його за пана.",
          "Тож спочатку того щастя",
          "Справдi був Бертольдо гiдний:",
          "Правий суд чинив у панствi,",
          "До пiдданих був лагiдний.",
          "Але то було не довго,",
          "Вiн дедалi в смак ввiходив",
          "I потроху в себе в графствi",
          "Iншi звичаї заводив.",
          "Що ж, напитки, та наїдки,",
          "Та убрання прехорошi,",
          "Та забави, та турнiри,",
          "А на все ж то треба грошi!",
          "Та й по всiх далеких вiйнах",
          "Граф привчився до грабунку,",
          "А тепер в своїй країнi",
          "Вiн шукав у тiм рятунку.",
          "Почалися нескiнченнi",
          "Мита, панщина, податки,",
          "Граф поставив по дорогах",
          "Скрiзь застави та рогатки.",
          "Трудно навiть розказати,",
          "Що за лихо стало в краю, –",
          "Люди мучились, як в пеклi,",
          "Пан втiшався, як у раю.",
          "Пан гуляв у себе в замку, –",
          "У ярмi стогнали люде,",
          "I здавалось, що довiку",
          "Все така неволя буде.",
          "Розливався людський стогiн",
          "Всюди хвилею сумною,",
          "I в серденьку у поета",
          "Озивався вiн луною…",
          "Ось одного разу чує",
          "Граф лихi, тривожнi вiстi:",
          "Донесла йому сторожа,",
          "Що не все спокiйно в мiстi;",
          "Що спiвцi у мiстi ходять",
          "I пiснями люд морочать,",
          "Все про рiвнiсть i про волю",
          "У пiснях своїх торочать.",
          "Вже й по тюрмах їх саджають,",
          "Та нiщо не помагає, –",
          "Їх пiснi iдуть по людях,",
          "Всяк пiснi тi переймає.",
          "“Ну, – гукнув Бертольд, – то байка!",
          "Я вiзьму спiвцiв тих в руки!”",
          "Раптом чує – десь близенько",
          "Залунали пiснi гуки:",
          "“В мужика землянка вогка,",
          "В пана хата на помостi;",
          "Що ж, недарма люди кажуть,",
          "Що в панiв бiлiшi костi!",
          "У мужички руки чорнi,",
          "В панi рученька тендiтна;",
          "Що ж, недарма люди кажуть,",
          "Що в панiв i кров блакитна!",
          "Мужики цiкавi стали,",
          "Чи тi костi бiлi всюди,",
          "Чи блакитна кров поллється,",
          "Як пробити пану груди?”",
          "“Що се, що? – кричить Бертольдо.",
          "Гей, ловiть спiвця, в’яжiте!",
          "У тюрму його, в кайдани!",
          "Та скорiш, скорiш бiжiте!”",
          "Коли се з-за мурiв замку",
          "Обiзвався голос долi:",
          "“Гей, бiжiте, панськi слуги,",
          "Та спiймайте вiтра в полi!",
          "Не турбуйся ти даремне,",
          "Все одно, вельможний пане,",
          "Вловиш нас сьогоднi десять,",
          "Завтра двадцять знов настане!",
          "Нас таки чимале вiйсько,",
          "Маєм свого отамана,",
          "Вiн у нас одважний лицар,",
          "Врештi, вiн знайомий пана…”",
          "Мов крiзь землю провалився",
          "Той спiвець, утiк од лиха.",
          "А Бертольд сидiв i думав,",
          "Далi так промовив стиха:",
          "“Маєм свого отамана! –",
          "Ось де корiнь цiлiй справi!",
          "Ну, та я тепера хутко",
          "Положу кiнець забавi!”",
          "Тут вiн двох щонайвiрнiших",
          "Слуг до себе прикликає",
          "I до нашого поета",
          "У хатину посилає:",
          "“Ви скажiть йому вiд мене,",
          "Що я досi пам’ятаю,",
          "Як пiснi його втiшали",
          "Нас колись в чужому краю.",
          "Власне я тепер бажаю",
          "Дать йому за них заплату:",
          "Я поетовi дарую",
          "В себе в замку гарну хату.",
          "Я його талан спiвацький",
          "Так високо поважаю,",
          "Що спiвцем своїм придворним",
          "Я зробить його бажаю.",
          "Ви скажiть, що вiн у мене",
          "Буде жити в шанi, в славi,",
          "Тiльки, звiсно, хай забуде",
          "Рiзнi вигадки лукавi”.",
          "Слуги зараз подалися",
          "До убогої оселi,",
          "Принесли вони поету",
          "Тi запросини веселi.",
          "Усмiхаючись, вiн слухав",
          "Те запрошення знаднеє,",
          "А коли вони скiнчили,",
          "Так промовив їм на сеє:",
          "“Ви скажiте свому пану,",
          "Що заплати не бажаю,",
          "Бо коли я що дарую,",
          "То назад не одбираю.",
          "Хай вiн сам те пригадає,",
          "Що то ж я йому дав злото,",
          "Хоч тепер об тiм жалкую,",
          "Краще б кинув у болото!",
          "Ви скажiть, що я не хочу",
          "Слави з рук його приймати,",
          "Бо лихую тiльки славу",
          "Тiї руки можуть дати.",
          "Золотих не хочу лаврiв, –",
          "З ними щастя не здобуду.",
          "Як я ними увiнчаюсь,",
          "То поетом вже не буду.",
          "Не поет, у кого думки",
          "Не лiтають вiльно в свiтi,",
          "А заплутались навiки",
          "В золотiї тонкi сiтi.",
          "Не поет, хто забуває",
          "Про страшнi народнi рани,",
          "Щоб собi на вiльнi руки",
          "Золотi надiть кайдани!",
          "Тож пiдiте i скажiте,",
          "Що поки я буду жити,",
          "Не подумаю довiку",
          "Зброї чесної зложити!”",
          "З тим вернулись вiрнi слуги",
          "До Бертольда i сказали:",
          "“Так i так поет вiдмовив,",
          "Ми даремне намовляли…”",
          "Аж скипiв Бертольд, почувши",
          "Гордовитую вiдмову,",
          "До поета посилає",
          "Посланцiв тих самих знову:",
          "“Ви скажiть сьому зухвальцю,",
          "Що тепер настав день суду,",
          "Що терпiв його я довго,",
          "Але бiльш терпiть не буду.",
          "Коли вiн складання вiршiв",
          "Бунтiвничих не покине,",
          "То в тюрму його закину,",
          "Там вiн, клятий, i загине!”",
          "Знову слуги подалися",
          "До убогої хатини",
          "I, пiдходячи,почули",
          "Тихий бренькiт мандолiни.",
          "У вiкно зирнули слуги,",
          "Бачать: зiбрана громада,",
          "Всi стоять навколо лiжка,",
          "Мов якась таємна рада!",
          "Утомивсь поет вiд працi,",
          "Третiй день лежить в недузi,",
          "Слухачi навколо нього",
          "Посхиляли чола в тузi.",
          "А поет усе то грає,",
          "То щось пише на паперi",
          "Й роздає писання людям, –",
          "Тут вступили слуги в дверi.",
          "Всi метнулись хутко з хати,",
          "I поет один зостався,",
          "Подививсь на слуг спокiйно,",
          "Гордовито привiтався.",
          "Всi Бертольдовi погрози",
          "Слухав мовчки, усмiхався.",
          "А коли скiнчили слуги,",
          "Так до них вiн обiзвався:",
          "“Ви скажiть свойому пану,",
          "Що готовий я в дорогу,",
          "Тiльки хай велить прислати",
          "Слуг ще двох вам на пiдмогу.",
          "На запросини ласкавi",
          "Я не можу встать з постелi,",
          "Вам нести мене прийдеться",
          "Аж до нової оселi.",
          "Та й в темницi буду вiльний, –",
          "Маю думи-чарiвницi,",
          "Що для них нема на свiтi",
          "Нi застави, нi границi.",
          "I мого прудкого слова",
          "Не затримає темниця,",
          "Полетить воно по свiтi,",
          "Наче тая вiльна птиця.",
          "З словом зiллються в темницi",
          "Гiркий жаль i тяжка туга,",
          "I тодi потрiйна стане",
          "I страшна його потуга.",
          "I поет вiд свого люду",
          "Не почує слiв догани",
          "В день сумний, коли на нього",
          "Накладатимуть кайдани!”",
          "Так довiку у темницi",
          "Довелось поету жити,",
          "За тюремний спiв вiн мусив",
          "Головою наложити.",
          "Та зосталися на свiтi",
          "Молодi його нащадки,",
          "Що взяли собi у спадок",
          "Всi пiснi його, всi гадки.",
          "Здiйнялось повстання в краю,",
          "I Бертольда вбили люде,",
          "Та й гадали, що в країнi",
          "Бiльш неволi вже не буде.",
          "Та зостався по Бертольду",
          "Молодий його нащадок,",
          "I пиху його, й маєтки",
          "Вiн забрав собi у спадок.",
          "I тепер нащадки графськi",
          "Тюрми мiцнiї будують,",
          "А поетовi нащадки",
          "Слово гостреє гартують.",
          "Проти дiла соромного",
          "Виступає слово праве –",
          "Ох, страшне оте змагання,",
          "Хоч воно i не криваве!",
          "А коли вiйна скiнчиться",
          "Того дiла й того слова,",
          "То скiнчиться давня казка,",
          "А настане правда нова."
        ],
        "image_count": 1
      }
    ],
    "crew": {
      "authors": [
        0
      ]
    }
  },
  {
    "id": 70,
    "name": "Біда навчить",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Був собі горобець. І був би він нічого собі горобчик, та тільки біда, що дурненький він був. Як вилупився з яйця, так з того часу нітрошки не порозумнів. Нічого він не тямив: ані гніздечка звити, ані зерна доброго знайти,- де сяде, там і засне; що на очі навернеться, те і з'їсть. Тільки й того, що завзятий був дуже, - є чого, нема чого, а він вже до бійки береться.",
          "Одного разу літав він із своїм товаришем, теж молодим горобчиком, по дворі в одного господаря. Літали вони, гралися, по смітничку громадили та й знайшли три конопляні зернятка. От наш горобчик і каже:",
          "- Мої зернятка! Я знайшов!",
          "А чужий і собі:",
          "- Мої! Коли мої! Коли мої!",
          "І почали битися. Та так б'ються, та так скубуться, аж догори скачуть, аж пір'я з них летить. Бились, бились, поки потомились; сіли один проти одного, надулись і сидять, та вже й забулись, за що була бійка. Коли згадали: а де ж наші зернята? Зирк, аж зернят вже й нема! По дворі ходить курка за курчатами, квокче та промовляє:",
          "- Дурні бились, а розумні поживились, дурні бились, а розумні поживились!",
          "- Що ти кажеш? - питають горобці.",
          "- Та то я дякую вам, що ви такі дурні! От поки ви здуру бились, то я з своїми курчатами поснідала вашими зернятками! Що то, сказано, як хто дурний!.. Нікому було вас бити та вчити! Якби вас хто взяв у добру науку, то, може б, з вас птахи були!..",
          "Чужий горобчик розсердився за таку мову.",
          "- Вчи своїх дурних курчат розуму, а з мене й мого розуму досить! - підскочив, тріпнув крильцем, цвірінькнув та й геть полетів. А наш горобчик зостався і замислився.",
          "\"А правда, - думав він, - краще бути розумним. От курка розумна, собі наїлася, а я мушу голодний сидіти\".",
          "Подумав, подумав та й почав просити курку:",
          "- Навчіть мене розуму, пані матусю! Ви ж такі розумні!",
          "- Е, ні! - каже курка. - Вибачай, серденько! Маю я й без тебе клопоту доволі, - он своїх діточок чималенько, поки-то всіх до ума довести! Шукай собі інших учителів! - та й пішла собі в курник.",
          "Зостався горобчик сам.",
          "- Ну, що робить? Треба кого іншого питати, бо вже я таки не хочу без розуму жити! - і полетів у гай.",
          "Прилетів у гай, коли бачить - сидить зозуля на калині та все: \"Ку-ку! Ку-ку!\". От він до неї:",
          "- Тіточко, що я вас проситиму! Навчіть мене розуму! У вас же нема своїх дітей; а то курки просив, то вона каже, що в неї й так багато клопоту.",
          "- А я тобі от що скажу, - відповіла зозуля, - як у мене свого клопоту нема, то чужого я й сама не хочу! От не мала б роботи, чужих дітей розуму вчити! Се не моє діло! А от коли хочеш знати, скільки тобі літ жити, то се я можу тобі сказати.",
          "- Аби ти була жива, а за мене не турбуйся! - відрізав горобець і полетів геть.",
          "Полетів він геть, аж на болото, а там ходив бузько і жаб ловив. От підлетів горобчик до нього та й каже несміливо:",
          "- Пане, навчіть мене розуму. Ви ж такі розумні...",
          "- Що, що, що? - заклекотів бузько.- Тікай-но ти, поки живий! Я вашого брата!..",
          "Горобчик мерщій від нього, ледве живий від страху.",
          "Бачить він: сидить на ріллі ґава і сумує. От він до неї:",
          "- Дядино, чого ви так зажурились?",
          "- Сама не знаю, синочку, сама не знаю!",
          "- Чи не можете, дядиночко, мене розуму навчити?",
          "- Та ні, синочку, я й сама його не маю. А от коли ти вже так хочеш, то полети до сови: вона, кажуть, вельми розумна-розумна, то, може, вона тобі що порадить. А я до того розуму не дуже. Бог з ним!",
          "- Прощавайте, дядино! - сказав горобчик.",
          "- Щасливо!",
          "Полетів горобчик питати, де сова сидить; сказали йому, що вона в сухому дубі в дуплі мешкає. От він туди,- бачить: справді, сидить сова в дуплі, тільки спить. Горобчик до неї:",
          "- Пані! Чи ви спите? Пані! Пані!",
          "Сова як кинеться, як затріпоче крилами.",
          "- Га? Що? Хто? - кричить, витріщивши очі.",
          "Горобчик і собі трошки злякався, а все-таки хоче свого дійти.",
          "- Та се я, горобець...",
          "- Горобець? Який горобець? Не бачу! Чого притирився? І яка вас лиха година по дневі носить? Осе напасть. І вдень не дадуть заснути...",
          "І сова знов заснула. Горобчик не посмів її вдруге будити, сів собі на дубі та й почав ждати ночі. Ждав, ждав, аж йому обридло. Коли се, як стало темніти, прокинулась сова та як заведе:",
          "- Гу-у-у!.. Гу-гу-гу-у-у...",
          "Горобчик аж отерп зо страху: хотів уже втікати, та якось утримався. Вилізла сова з дупла, глянула на горобчика, а очі в неї світять! Страх та й годі!..",
          "- Ти тут чого? - спитала.",
          "- Та я, вибачайте, моя пані, ще зранку тут сиджу...",
          "- І чого?",
          "- Та чекаю, поки ви встанете",
          "- Таж я встала! Ну чого тобі треба? Чого стримиш?",
          "- Я хотів би вас просити, вибачайте ласкаво, чи не могли б ви мене розуму навчити? Адже ви такі мудрі...",
          "- Не на те я мудра, щоб дурнів розуму навчати! Хто дурнем вродився, той дурнем і згине. Тікай-но ти, а то я голодна! - гукнула сова та як засвітить очима...",
          "Горобчик миттю як схопиться, полетів світ за очі, десь у гущавину заховався та там і проспав аж до самого ранку. Спить горобчик, та так міцно, коли се у нього над головою щось як заскрегоче:",
          "\"Че-че-че!\" Горобчик прокинувся, аж дивиться: сидить на сучку сорока-білобока та так скрегоче, аж очі заплющила.",
          "- З ким ви, панянко, так розмовляєте? - спитав її горобець.",
          "- А тобі що до того? Чи ба, який цікавий! А хоч би й з тобою!",
          "- Та я дуже радий, як зо мною. Я б вас просив, моя панно, щоб ви мене розуму навчили.",
          "- А нащо тобі, мій молодчику, розум? Без розуму легше в світі жити та таки й веселіше! А ти, голубчику, ліпше красти вчися, от як я, то тоді й розуму не треба. З великого розуму не тяжко й з глузду зсунутись. Ти ось поговори зо мною, то я тебе навчу, як і без розуму прожити... - і заскреготала сорока, та що далі, то все хутчіш та дрібніш...",
          "- А бодай тобі заціпило, скреготухо! - крикнув горобчик. - Ото і глушить! Цур тобі! - та скоріш від неї геть.",
          "Сів собі горобчик на полі та й думає:",
          "\"Де я того розуму навчуся? Скільки світу злітав, а щось небагато навчився, хіба вже воно так і зостанеться...\" Зажурився він, поглядає сумно по полю, а по полю чорний крук ходить та так поважно.",
          "\"Ну, ще в сього поспитаю; се вже останнє\", - подумав горобчик.",
          "- Навчіть мене розуму! - звернувся він просто до крука. - Я вже давно його шукаю, та ніяк не знайду.",
          "- Розум, молодче, по дорозі не валяється, - мовив поважно крук, - не так-то його легко знайти! А я тобі от що скажу: поки біди не знатимеш, то й розуму не матимеш. От тобі моя наука. А тепер іди, мені ніколи.",
          "Полетів горобчик, засмутився. \"Що то мені така наука?\" - гадає собі; однак більше ні в кого розуму не питав - обридло вже. Посумував трохи, що мусить без розуму жить, а потім і забув. Почав знову гуляти веселенько. Ні гадки йому.",
          "І не зоглядівся горобчик, як і літечко минуло. Настала осінь з вітрами холодними, з дощами дрібними, а дедалі й сніжок став перепадати. Біда горобчикові - холод, голод! Вночі, де не сяде, спати не може, так холодний вітер і пронизує; вдень їсти нічого, бо все зібрано в клуні, а якщо й знайде, то за сваркою згубить. От і почав наш горобчик до розуму приходити - годі сваритися!",
          "Куди горобці летять, і він за ними; що вони знайдуть, то і він поживиться, - та все без сварки, без бійки, то горобці його й не женуть від себе, - а перше, то й близько не підпускали. Побачив горобчик, як інші пташки в теплих гніздечках сидять, почав він і собі придивлятись, як-то гнізда будуються. Почав він пір'ячко до пір'ячка збирати, соломку до соломки складати та гніздечко звивати.",
          "Так статкує наш горобчик, так дбає! Дедалі всі горобці почали його поважати: куди зберуться на раду, то й його кличуть, він так вславився між ними своїм розумом. Перезимував він зиму щасливо, а на весну вже став великим та мудрим горобцем; сидів він у гніздечку не сам, а з горобличкою, і четверо яєчок в гніздечку лежало. Як виклюнулись гороб'ята, то горобцеві новий клопіт - годувати діточок, та вкривати, та глядіти, та од хижого птаства боронити,- не до гуляння було!",
          "А вже що господарський був горобець, то, було, аж сусіди-горобці дивуються. \"Які ви, пане сусідоньку, мудрі! І де ви того розуму навчились?\" - питають, було, його. А він, було, тільки голівкою кивне. \"Біда навчила!\" - каже."
        ],
        "audio": {
          "size": 8434855,
          "duration": 702000
        },
        "image_count": 1
      }
    ],
    "crew": {
      "authors": [
        0
      ],
      "readers": [
        52
      ]
    }
  },
  {
    "id": 69,
    "name": "Золота гуска",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "У одного чоловіка було три сини - два розумні, а третього прозвали дурником, зневажали його, висміювали і кривдили при всякій нагоді.",
          "От якось старший син пішов у ліс нарубати дров. На дорогу мати дала йому смачного пирога і пляшку вина, щоб він там не був голодний і мав чим запити.",
          "Прийшовши в ліс, він здибав малого сивого чоловічка, що чемно привітався й сказав:",
          "- Дай мені шматок пирога, що в торбі у тебе, і ковток твого вина, бо я дуже хочу їсти й пити.",
          "Але розумний син відповів:",
          "- Аякже, дай тобі пирога й вина, то й самому нічого не залишиться. Йди собі своєю дорогою!",
          "І сам пішов далі.",
          "Ось почав він рубати дерево, та й рубнув якось невдало, сокира вирвалась, ударила по руці, і він мусив вертатися додому перев'язувати рану. І все це наробив йому невеличкий сивий чоловічок.",
          "Тоді пішов другий, середущий, у ліс, і мати дала йому, як і старшому, смачного пирога та пляшку вина. І цьому зустрівся маленький сивий чоловічок, попросив у нього шматок пирога та ковток вина. Але й цей відповів дуже розумно:",
          "- Як кожному давати, то й самому нічого буде їсти. Йди своєю дорогою!",
          "І пішов собі далі.",
          "Кара не минула й цього: не встиг він рубнути кілька разів, як поранив собі ногу, та ще й так, що його довелося нести додому.",
          "Тоді сказав дурний:",
          "- Тату, дозволь мені піти нарубати дров.",
          "Батько відповів:",
          "- Коли твої брати наробили собі лиха, то що вже казати про тебе? Краще сиди вдома.",
          "Але дурний доти прохав, поки батько сказав:",
          "- Та йди вже. Як скалічишся, то, може, порозумнішаєш.",
          "На дорогу мати дала йому коржа, на воді замішеного і в попелі спеченого, і пляшку скислого пива.",
          "Прийшовши до лісу, він також здибав старого сивого чоловічка, що привітався з ним і сказав:",
          "- Дай мені шматочок твого коржа та ковток пива, бо я дуже хочу їсти й пити.",
          "Дурний відповів:",
          "- Але ж у мене корж на воді замішений, у попелі печений, а пиво кисле. Якщо тобі до смаку, то сядьмо поснідаємо.",
          "Вони сіли, і коли дурник вийняв сніданок, то побачив, що в руках у нього прегарний смачний пиріг, а замість кислого пива - добре вино.",
          "А як поснідали, чоловічок сказав:",
          "- За те, що ти маєш добре серце і ділишся останнім, я дарую тобі щастя. Он там, бачиш, стоїть старе дерево. Зрубай його, і в корінні щось знайдеш.",
          "І попрощався.",
          "Дурний зрубав дерево, а коли воно впало, бачить: сидить між корінням гуска, і все пір'я на ній з чистого золота. Він дістав гуску, взяв із собою й пішов до заїзду переночувати.",
          "А в хазяїна заїзду було три доньки. Вони побачили гуску і дуже зацікавились, що це за дивина - гуска з золотим пір'ям, і їм захотілося дістати хоч одну таку пір'їну.",
          "Старша подумала: «Я таки прихитрюся й вискубну одну пір'їну», - і, коли дурний вийшов кудись, схопила гуску за крило, але пальці й рука раптом міцно прилипли до гуски, і дівчина ніяк не могла відірвати їх.",
          "Незабаром прийшла й друга з такою самою думкою - вискубнути одну золоту пір'їну. Та ледве доторкнулася вона до сестри, як і сама наче прикипіла до неї.",
          "Нарешті прийшла й третя з таким самим наміром. Тоді дві старші закричали:",
          "- Не підходь, не підходь!",
          "Але менша не зрозуміла, чому їй не можна підходити, і подумала: «Коли вони скубуть гуску, то чому я не можу?» - підбігла, торкнулась їх та так і прилипла.",
          "І мусили вони ночувати біля гуски.",
          "Другого дня взяв дурник гуску й пішов собі, а про трьох дівчат, що чимчикували позаду, йому й байдуже. Так і бігли всі три за хлопцем - куди він, туди й вони.",
          "Вийшли вони в поле, а назустріч піп. Побачивши ту вервечку, він закричав:",
          "- Як вам не сором, негідниці, бігти полем за молодим парубком? Чи це личить дівчатам?",
          "А тоді схопив найменшу за руку й хотів одірвати, та щойно торкнувся до неї, як сам міцно прилип і мусив четвертим чимчикувати за ними.",
          "Незабаром зустріли вони паламаря. Той побачив панотця, що чимчикував за трьома дівчатами, мало не наступаючи їм на п'яти, і здивовано скрикнув:",
          "- Гей, панотче! А куди це ця так квапитеся? Не забувайте, що сьогодні ми маємо хрестити дитину.",
          "Підбіг до нього й схопив за рукав, але й сам міцно прилип до цієї вервечки.",
          "Ось так чвалаючи вп'ятьох по полю, спіткали вони двох селян, що з мотиками йшли додому. Піп гукнув до них, щоб вони звільнили його й паламаря від цієї халепи, та, ледве торкнувшись паламаря, селяни також міцно прилипли. Тепер їх стало вже семеро.",
          "Ось приходять вони всі до одного міста. Король, що правив там, мав одну доньку, і вона була така сумна, що ніхто не міг її насмішити. Король оголосив по всій країні, що той, хто насмішить королівну, стане її чоловіком.",
          "Почувши таке, дурник прийшов зі своєю гускою та сімома, що до неї прилипли, до королівської доньки.",
          "Як побачила королівна тих сімох, що дріботіли одне за одним, то так зареготала, що й упину їй не було.",
          "Тоді дурник забажав, щоб його одружили з королівною. Але королю не сподобався такий зять, і він удався до різних викрутів.",
          "По-перше, загадав він, хай дурник знайде такого чоловіка, що зміг би випити повний льох вина.",
          "Дурник згадав сивого чоловічка - чи не допоможе той йому? І пішов у ліс, на те місце, де колись зрубав дерево. Аж бачить - сидить там чоловік і тяжко журиться.",
          "От дурник і питає, чого він так зажурився.",
          "- Я хочу пити і ніяк не можу вгамувати спраги. Холодної води терпіти не можу; правда, я випив бочку вина, та це для мене все одно, що крапля на гарячий камінь.",
          "- Тоді я тобі поможу, - сказав дурнику ходи лиш зі мною і вгамуєш свою спрагу.",
          "І повів його в королівський льох.",
          "Чоловік одразу приступив до найбільше бочки і дудлив, поки в боці закололо, а відпочивши, почав знову пити, і ще сонце було на небі, як він спорожнив усі бочки.",
          "Дурник знову зажадав, щоб віддали йому наречену, та король розгнівався, що якийсь голодранець, кого всі за дурника мають, зазіхає на його доньку, і поставив нову умову: він повинен знайти чоловіка, який міг би з'їсти гору хліба.",
          "Дурник, не довго думаючи, пішов одразу в ліс, знов на те саме місце. Глянув - а там сидить чоловік, туго стягує ремінним поясом живіт і, скривившись як середа на п'ятницю, каже:",
          "- Я щойно з'їв цілу піч хліба, але хіба це поможе такому голодному, як я? Мій шлунок порожнісінький, і я мушу туго підперезуватися, щоб не здохнути з голоду.",
          "Дурник дуже зрадів і сказав йому:",
          "- Ану збирайся та ходімо зі мною, то наїсися досхочу.",
          "І привів його на королівський двір, куди позвозили борошно з усієї держави і напекли хліба цілу гору. Та чоловік із лісу як почав наминати, то ще сонце не зайшло, а гора хліба зникла.",
          "Дурник утретє зажадав, щоб йому віддали його наречену, але король ще раз захотів викрутитись і сказав, щоб збудував корабель, який би міг іти і морем, і суходолом.",
          "- Як ти прибудеш на ньому сюди, я одразу віддам тобі доньку.",
          "Дурник подався просто в ліс. Там сидів старий сивий чоловічок, з яким він колись поділився своїм коржем. Старий сказав йому:",
          "- Я за тебе їв і пив, я тобі дам і корабля. Я все для тебе зроблю, бо ти був до мене добрий.",
          "І дав йому корабля, що міг рухатися по воді й по сухому. Як побачив це король, то довше не міг затримувати доньку. Справили весілля, а після смерті короля дурник успадкував королівство і довго-довго жив щасливо зі своєю дружиною."
        ],
        "audio": {
          "size": 5021854,
          "duration": 627000
        },
        "image_count": 1
      }
    ],
    "crew": {
      "authors": [
        35
      ]
    }
  },
  {
    "id": 68,
    "name": "Пані Метелиця",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Жила на світі одна вдова, і мала вона дві доньки. Одна з них, падчірка, була гарна й роботяща, а друга, рідна, гидка й лінива. Та вдова любила куди більше рідну доньку, хоч та була гидка й лінива. Падчірка мусила виконувати всю хатню роботу, була попелюшкою в домі. Бідна дівчина щодня сиділа на шляху біля криниці й пряла доти, поки їй нитка прорізала пальці до крові.",
          "Одного разу вона так порізала ниткою пальці, що кров'ю залило увесь починок. Вона схилилася над криницею, щоб вимити починок, а він вислизнув із рук і впав у криницю.",
          "Гірко заплакала дівчина й побігла до мачухи та розказала про таке нещастя. А мачуха почала її лаяти на всі заставки і нарешті сказала:",
          "- Уміла вкинути починок, то зараз же лізь і дістань його.",
          "Пішла бідна дівчина до криниці, не знаючи, що й робити. І з великого жалю й страху стрибнула в криницю і знепритомніла.",
          "А коли опритомніла, то побачила, що лежить на чудовій луці. Ясно світило сонце, і тисячі розмаїтих квітів цвіли навколо неї.",
          "Вона пішла цією лукою і набрела на піч, у якій було повно хліба. Хліб почав гукати до неї:",
          "- Ох, витягни мене, витягни, бо згорю, я вже давно спікся!",
          "Дівчина підійшла до печі і лопатою повитягала весь хліб. А потім пішла собі далі. Ось приходить вона до яблуні, а на ній аж рясніє від яблук. Яблуня просить її:",
          "- Ох, обтруси мене! Яблука мої давно вже достигли.",
          "Дівчина струснула яблуню, і яблука градом посипались на землю. Вона трусила доти, поки жодного яблука не лишилося на яблуні. Тоді згорнула яблука на купу і пішла далі.",
          "Нарешті дійшла до невеличкої хатини, з якої у віконце визирала стара баба. В неї стирчали такі великі зуби, що дівчинка хотіла тікати. Але стара гукнула їй услід:",
          "- А чого ти боїшся, люба дитино? Залишайся в мене, і якщо добре впораєшся з хатньою роботою, то й тобі добре буде. Найкраще дбай про постіль, стели якнайстаранніше та добре вибивай подушки, щоб пір'я летіло, - тоді на світі йтиме сніг, бо я ж пані Метелиця.",
          "Як почула дівчина такі ласкаві слова, їй відлягло від серця, вона залишилась у бабусі й негайно стала до роботи. Дівчина у всьому догоджала старій, збивала їй подушки так сильно, що аж пір'я летіло, наче сніжинки, і тому жилося їй у старої дуже добре. Вона ніколи не чула від неї лихого слова і щодня їла смажене й пряжене.",
          "Пробула дівчина певний час у старої та й засумувала, а чого їй бракує, то спочатку й сама не знала. Нарешті здогадалась, що нудьгує за домівкою, і хоча тут було їй у тисячу разів краще, проте її тягло вернутися до рідної хати.",
          "Нарешті вона сказала до старої:",
          "- Взяла мене туга за рідним краєм, і хоч мені у вас дуже добре, проте довше я тут зоставатися не можу, мені треба вернутися до своїх.",
          "Пані Метелиця сказала:",
          "- Мені подобається, що тебе тягне додому. І за те, що ти вірно мені служила, я сама тебе виведу нагору.",
          "Вона взяла її за руку і провела до великої брами. Брама відчинилась, і тільки-но дівчина ступила на поріг, линув золотий дощ, і все золото приставало до неї, аж нарешті вся вона вкрилася золотом.",
          "- Це тобі за те, що ти у всьому старанна була, - сказала стара і віддала їй також і починок, що впав у колодязь.",
          "Тоді брама замкнулась, і дівчина опинилася вгорі, на землі, біля своєї хати.",
          "А щойно вона ввійшла в двір, півень злетів на цямрину і заспівав:",
          "Кукуріку, кукуріку!",
          "Наша дівчина іде, -",
          "на ній золота без ліку.",
          "Ввійшла дівчина до хати, а мачуха й сестра, побачивши на ній золото, зраділи, не знають, де й посадити.",
          "Дівчина розповіла про все, що з нею трапилось, і коли мачуха почула, як падчірка дослужилася до такого великого багатства; то аж загорілася бажанням добути таке щастя й своїй рідній, гидкій та ледачій доньці.",
          "Отож пішла ледарка до криниці, сіла та й пряде, а щоб починок був у крові, вколола собі пальця, всунувши руку в густий терен. А потім кинула починок у колодязь і стрибнула сама туди.",
          "Вона опинилась, як і сестра, на чудовій луці й пішла тією самою стежкою. Дійшовши до печі й почувши, як хліб кричить: «Ох, витягни мене, витягни, бо згорю, я вже давно спікся!» - вона відповіла: «Тільки мені й охоти бруднитися біля тебе!» - і пішла далі.",
          "Незабаром дійшла вона до яблуні й, почувши, як та кричить: «Ох, обтруси мене, обтруси, мої яблука давно вже достигли!» - вона відповіла: «От не мала роботи! Ще якесь яблуко на голову мені впаде!» - і пішла далі.",
          "Прийшовши до хатини пані Метелиці, вона не злякалася її зубів, бо вже чула про них, і відразу найнялася до неї.",
          "Першого дня вона дуже старалася, слухалась пані Метелицю, коли та їй загадувала роботу, бо в неї тільки й думки було, що про золото, яке стара їй подарує, але другого дня почала лінуватися, третього ще більше - навіть уставати вранці не захотіла. Вона й постелі пані Метелиці не постелила як слід, і подушок не позбивала, щоб аж пір'я летіло.",
          "Це скоро набридло старій, і вона сказала дівчині, що її служба скінчилася. Ледащиця дуже зраділа, гадаючи, що тепер на неї лине золотий дощ. А пані Метелиця привела її до брами, і щойно дівчина ступила на поріг, як на неї перекинувся великий казан смоли.",
          "- Оце тобі твій заробіток, - сказала пані Метелиця і замкнула ворота.",
          "І прийшла ледащиця додому, вся вкрита смолою, а півень, побачивши її, злетів на цямрину і загорлав:",
          "Кукуріку, кукуріку!",
          "Наша ледащиця йде, -",
          "що брудна буде довіку!",
          "І справді, смола так пристала до ледащиці, що не відмилася, скільки вона жила на світі."
        ],
        "audio": {
          "size": 4119062,
          "duration": 514000
        },
        "image_count": 1
      }
    ],
    "crew": {
      "authors": [
        35
      ]
    }
  },
  {
    "id": 67,
    "name": "Щука",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "На Щуку хтось бомагу в суд подав,",
          "Що буцім би вона такеє виробляла,",
          "Що у ставку ніхто життя не мав:",
          "Того заїла в смерть, другого обідрала.",
          "Піймали Щуку молодці",
          "Та в шаплиці",
          "Гуртом до суду притаскали,",
          "Хоча чуби й мокренькі стали.",
          "На той раз суддями були",
          "Якіїсь два Осли,",
          "Одна нікчемна Шкапа",
          "Та два стареньких Цапа, —",
          "Усе народ, як бачите, такий",
          "Добрячий та плохий.",
          "За стряпчого, як завсігди годиться,",
          "Була приставлена Лисиця...",
          "А чутка у гаю була така,",
          "Що ніби Щука та частенько,",
          "Як тільки зробиться темненько,",
          "Лисиці й шле — то щупачка,",
          "То сотеньку карасиків живеньких",
          "Або линів гарненьких...",
          "Чи справді так було, чи, може, хто збрехав",
          "(Хто ворогів не мав!) —",
          "А все-таки катюзі,",
          "Як кажуть, буде по заслузі.",
          "Зійшлися судді, стали розбирать:",
          "Коли, і як воно, і що їй присудити?",
          "Як не мудруй, а правди ніде діти.",
          "Кінців не можна поховать...",
          "Не довго думали — рішили —",
          "І Щуку на вербі повісити звеліли.",
          "— Дозвольте і мені, панове, річ держать,—",
          "Тут обізвалася Лисиця.—",
          "Розбійницю таку не так судить годиться:",
          "Щоб більше жаху їй завдать",
          "І щоб усяк боявся так робити,—",
          "У річці вражу Щуку утопити!",
          "— Розумна річ! — всі зачали гукать.",
          "Послухали Лисичку",
          "І Щуку кинули — у річку."
        ],
        "audio": {
          "size": 1340228,
          "duration": 167000
        },
        "image_count": 1
      }
    ],
    "crew": {
      "authors": [
        36
      ]
    }
  },
  {
    "id": 66,
    "name": "Ворона і лис",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Пробігає Лис голодний,",
          "Через пеньки скаче;",
          "Аж слухає: десь Ворона",
          "На гілляці кряче.",
          "Прибігає, хоть видати,",
          "Та ніяк дістати!..",
          "Лис хитриться і вертиться,",
          "Давай підмовляти.",
          "Підмовляє, щоб ізлізла,",
          "Заглядає в очі,",
          "Обіцяє м’яса гори,",
          "Ворона не хоче.",
          "«І не хочу, і не можу, –",
          "Стала говорити:",
          "– Іди, – каже, – коли хочеш,",
          "На село дурити!..",
          "Ти думаєш, що Ворона",
          "Розуму не має,",
          "Сидить собі на гілляці,",
          "Нічого не знає.",
          "Та я знаю, що ти хочеш,",
          "Як собака, їсти,",
          "І хіба б я дурна була,",
          "Щоб думала злізти».",
          "«Бог з тобою, голубонько!",
          "– Став Лис прикидатись.",
          "– Та тепер вже, зозуленько,",
          "Нічого боятись:",
          "Вийшов указ з того світу,",
          "Щоб мир був усюди,",
          "Щоби мирно собі жили",
          "І звірі, і люди…»",
          "А Ворона розважає:",
          "«Брешеш ти, мій враже!»",
          "Далі кругом подивилась",
          "Та й Лисові каже:",
          "«Та який же мир той буде",
          "Та спокій між нами,",
          "Коли онде йдуть до лісу",
          "Стрільці із хортами!»",
          "«Будь здорова, голубонько!»",
          "«А то що? куди ти?»",
          "«Таже стрільців несе лихо,",
          "Треба утікати!..»",
          "«А указ же з того світу,",
          "Що про мир писали?»",
          "«Може, вони ще указу",
          "Того й не читали».",
          "«Ну, не бійся ж, голубчику:",
          "Я лиш так сказала;",
          "Але вашого указу",
          "І я не читала!..»"
        ],
        "audio": {
          "size": 1116360,
          "duration": 139000
        },
        "image_count": 1
      }
    ],
    "crew": {
      "authors": [
        37
      ]
    }
  },
  {
    "id": 65,
    "name": "Заєць і ведмідь",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Був собі в однім лісі Медвідь, та такий дужий та лютий, що не приведи господи! Піде було по лісі і душить та роздирає все, що здибле: одно з’їсть, а десятеро й так покине, тільки дармо життя збавить. Ліс був великий, і звірини в нім багато, та проте страх пішов на всіх. Адже ж так і року не мине, а в цілім лісі душі живої не лишиться, коли Бурмило буде так господарювати. Рада в раду, присудили звірі такий спосіб. Вислали до Медведя депутацію і веліли йому сказати:",
          "— Вельможний наш дідичу, пане Медведю. По що ти так знущаєшся? Одного з’їси, а десятьох зо злості розідреш і покинеш? Адже так до року, то й душі живої в лісі не стане. Ліпше ти ось що зроби. Сиди собі спокійно в своїй гаврі, а ми тобі будемо щодень присилати одного з-поміж нас, щоби ти його з’їв.",
          "Вислухав Медвідь тої мови та й каже:",
          "— Добре! Але пам’ятайте собі, як мене хоч одного дня ошукаєте, то я вас усіх пороздираю!",
          "Від того дня почали звірі день поза день посилати Медведеві одного з-поміж себе на страву. Чи трапиться старе та немічне, чи бідна вдовиця, котрій і жити не хочеться на світі, чи дурнувате яке вдасться і не вміє собі ради дати на світі, зараз звірі посилають се до Медведя, а той не питає, розірве та й харчується собі спокійно.",
          "Далі не стало вже старих, дурних та осиротілих, прийшлося вибирати з таких, що їм не хотілося вмирати. Почали кидати день у день жереб: на кого впав льос, той мусив іти до Медведя і датися йому з’їсти.",
          "Одного дня випав льос на Зайця. Перелякався бідний Заєць так, що не суди боже, та що було робити? Ходили другі, мусить і він. І не змагався, тільки випросив собі годинку часу, щоби з жінкою й діточками попрощатися. Та поки там жінку знайшов, поки всю сім’ю скликав, поки попрощалися, та наплакалися, та наобіймалися, то вже сонце геть з полудня звернуло.",
          "Врешті прийшлося Зайцеві рушати в дорогу. Іде бідолаха до медвежої гаври. Та не думайте, що йде заячим кроком-скоком, що біжить вітрові наздогін! Гай, гай! Тепер бідному Зайцеві не до скоків. Іде нога поза ногу, іде та й постайкує, та все рясні сльози втирає, та зітхає так, що аж лісом луна йде. Аж ось бачить, серед лісу криниця кам’яна, оцямрована, а внизу вода глибока. Став Заєць над цямриною, заглядає вниз, а його сльози тільки кап-кап у воду. Та побачивши в воді свою подобу, почав їй придивлятися уважно і нараз повеселів і аж підскочив із радості. В його голові заблисла щаслива думка, як би йому й самому від смерті врятуватися і всіх звірів вибавити від сього лютого та безрозумного Медведя. І вже не плачучи і не зітхаючи, а щодуху біжучи, він поспішав до медвежої гаври.",
          "Було вже близько вечора. Медвідь весь день сидів у своїй гаврі та ждав, коли-то звірі пришлють йому когось на обід. Ждав і не міг нікого дождатися. Голод почав йому докучати, і разом з голодом почала злість підступати під серце.",
          "— Що ж се значиться,— ревів Медвідь.— Що вони собі думають? Чи забули про мене, чи, може, їм здається, що одною Вороною я маю бути два дні ситий? О прокляті звірі! Коли мені в тій хвилі не прийде від них страва, то кленуся буком і берестом, що завтра, скоро світ, вирушу до лісу і повидушую все, що в нім є живого, і одного хвоста не лишу!",
          "Та минала хвиля за хвилею, година за годиною, а страва не йшла. Надвечір уже Медвідь не знав, що з собою зробити з голоду і лютості. В такім настрої застав його Заєць.",
          "— Га, ти, помано, ти, хлистику, ти, гусяче повітря! — кричав на нього Медвідь. — Що ти собі думаєш, що так пізно приходиш? То я на тебе, такого комара, маю цілий день в голоді ждати?",
          "Затремтів Заєць, почувши медвежий крик і люті медвежі слова, та по хвилі стямився і, станувши на задніх лапках перед Медведем, промовив як міг найчемніше:",
          "— Вельможний пане дідичу! Не моя в тім вина, що так пізно приходжу. І звірів не можеш винуватити. Нині, в день твоїх іменин, вони, ще досвіта зібравшися, вильосували були для тебе нас чотирьох, і ми всі як стій вітром пустилися до тебе, щоби ти, вельможний паночку, мав нині добрий бал.",
          "— Ну, і що ж? Чому ж так пізно приходиш і де тамті три?— запитав Медвідь.",
          "— Трапилася нам дуже погана пригода, — мовив Заєць. — Міркуючи, що в тім лісі нема іншого пана, крім тебе, йдемо собі спокійнісінько стежкою, коли нараз із укріпленого кам’яного замку вискочив величезний Медвідь та й до нас.",
          "— Стійте! — кричить. Ми стали.",
          "— Куди йдете?",
          "Ми розповіли по правді.",
          "— Го, го, — крикнув він. — Нічого з того не буде. Се мій ліс, і я не позволю, аби ви своїм м’ясом годували якогось приблуду, що тут не має ніякого права. Ви мої, і я беру вас собі на обід.",
          "Почали ми проситися, благати, почали говорити, що нині твої іменини і дуже негарно буде, коли ти в такий день лишишся без обіду, — та де тобі, ані слухати не хоче.",
          "— Я тут пан, — кричить, — і я один маю до вас право, і ніхто мені тут не сміє втручуватися.",
          "І взяв нас усіх чотирьох до свойого замку. Ледво-не ледво я упросив його, щоб хоч мене одного пустив до тебе, щоб я дав тобі відомість, як стоїть справа. Тепер, вельможний дідичу, сам поміркуй, чи ми винні тому, що ти сьогодні голоду намлівся, і що тобі далі робити.",
          "Почувши се оповідання, Медвідь аж увесь наїжився. Вся його злість обернулася на того нового супірника, що так несподівано вліз йому в дорогу.",
          "— Се що за якийсь непотріб непотрібний посмів сюди вдертися? — ревів він, дряпаючи землю пазурами. — Гей, Зайче, зараз веди мене до нього, нехай його розірву на дрібні шматочки!",
          "— Вельможний дідичу! — мовив Заєць.— Се дуже могучий пан, страшний такий...",
          "— Що? Ти думаєш, що я буду його боятися? Зараз веди мене до нього, побачимо, хто буде дужчий.",
          "— Вельможний дідичу, але він жиє в кам’янім замку...",
          "— Е, що там мені його замок! Веди мене до нього, вже я його досягну, хоч би він сховався на сам вершок найвищої смереки.",
          "Попровадив Заєць Медведя до криниці та й каже:",
          "— Вельможний дідичу! Велика твоя сила! Ади, твій ворог, як тілько побачив, що ти наближаєшся, зараз драпнув і сховався до свойого замку.",
          "— Де він? Де він? — кричав Медвідь, оглядаючися довкола і не бачачи нічого.",
          "— Ходи сюди і заглянь ось тут! — мовив Заєць і підвів Медведя до криниці. Став Медвідь над цямриною, глянув униз, аж там справді Медвідь.",
          "— Бачиш свого ворога,— мовив Заєць,— як заглядає зі свойого укріплення.",
          "— Я не я буду, коли його звідтам не досягну! — мовив Медвідь і як не рикне з цілого медвежого горла вниз до криниці! А з криниці як не відіб’ється його голос ще вдвоє сильніше, мов з величезної труби!",
          "— Га, так! — скрикнув Медвідь.— Ти мені ще грозиш? Чекай же, я тобі покажу!",
          "Та й за сим словом Медвідь ба-бавх до криниці та й там і затопився. А Заєць стояв при цямрині і глядів, поки звірячий ворог зовсім не заллється, а тоді скочив щодуху до звірів і розповів їм, яким-то способом він змудрував Медведя і вибавив їх усіх від тяжкого нещастя. Не треба вам казати, яка радість запанувала в цілім лісі і як усі дякували Зайцеві за його вчинок."
        ],
        "audio": {
          "size": 5428236,
          "duration": 678000
        },
        "image_count": 1
      }
    ],
    "crew": {
      "authors": [
        38
      ]
    }
  },
  {
    "id": 64,
    "name": "Фарбований лис",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Жив собі в однім лісі Лис Микита, хитрий-прехитрий. Кілька разів гонили його стрільці, травили його псами, заставляли на нього заліза або підкидали йому затроєного м’яса, нічим не могли йому доїхати кінця. Лис Микита кпив собі з них, оминав усякі небезпеки, ще й інших своїх товаришів остерігав. А вже як вибрався на лови — чи то до курника, чи до комори, то не було смілішого, вигадливішого та зручнішого злодія над нього. Дійшло до того, що він не разу білий день вибирався на полювання і ніколи не вертав з порожніми руками.",
          "Се незвичайне щастя і та його хитрість зробили його страшенно гордим. Йому здавалося, що нема нічого неможливого для нього.",
          "— Що ви собі думаєте! — величався він перед своїми товаришами. — Досі я ходив по селах, а завтра в білий день піду до міста і просто з торговиці Курку вкраду.",
          "— Ет, іди, не говори дурниць! — уговкували його товариші.",
          "— Що, дурниць! Ану, побачите! — решетився Лис.",
          "— Побачимо або й не побачимо. Там пси купами по вулицях ходять, то вже хіба б ти перекинувся в Блоху, щоб тебе не побачили і не роздерли.",
          "— От же побачите, і в Блоху не перекинуся, і не розідруть мене! — товк своє Лис і поклав собі міцно зараз завтра, в сам торговий день, побігти до міста і з торговиці вхопити Курку.",
          "Але сим разом бідний Микита таки перечислився. Поміж коноплі та кукурудзи він заліз безпечно аж до передмістя; огородами, перескакуючи плоти та ховаючися між яриною, дістався аж до середмістя. Але тут біда! Треба було хоч на коротку хвильку вискочити на вулицю, збігати на торговицю і вернути назад. А на вулиці і на торговиці крик, шум, гармидер, вози скриплять, колеса туркочуть, коні гримлять копитами, свині квичуть, жиди шваркочуть, селяни гойкають — одним словом, клекіт такий, якого наш Микита і в сні не бачив, і в гарячці не чував.",
          "Але що діяти! Наважився, то треба кінчити те, що зачав. Посидівши пару годин у бур’яні коло плоту, що притикав до вулиці, він освоївся трохи з тим гамором. Позбувшися першого страху, а надто роздивившися потроху, куди і як найліпше бігти, щоб осягнути свою ціль, Лис Микита набрав відваги, розбігся і одним духом скочив через пліт на вулицю. Вулицею йшло і їхало людей багато, стояла курява. Лиса мало хто й запримітив, і нікому до нього не було діла. «От Пес так Пес», — думали собі люди. А Микита тому й рад. Знітився, скулився та ровом як не чкурне просто на торговицю, де довгим рядом сиділи жінки, держачи на решетах, у кошах і кобелях на продаж яйця, масло, свіжі гриби, полотно, сім’я, курей, качок і інші такі гарні речі.",
          "Але не встиг він добігти до торговиці, коли йому настрічу біжить Пес, з іншого боку надбігає другий, там видить третього. Псів уже наш Микита не здурить. Зараз занюхали, хто він, загарчали та й як не кинуться до нього! Господи, яке страхіття! Наш Микита скрутився, мов муха в окропі: що тут робити? куди дітися? Недовго думаючи, він шмигнув у найближчі отворені сіни, а з сіней на подвір’я. Скулився тут і роздивляється, куди б то сховатися, а сам надслухує, чи не біжать пси. Ого! Чути їх! Уже близько!",
          "Бачить Лис, що на подвір’ї в куті стоїть якась діжа. От він, недовго думаючи, скік у діжу та й сховався.",
          "Щастя мав, бо ледве він щез у діжі, коли надбігли пси цілою купою, дзявкаючи, гарчачи, нюхаючи.",
          "— Тут він був! Тут він був! Шукайте його! — кричали передні.",
          "Ціла юрба кинулася по тісненькім подвір’ї, по всіх закутках, порпають, нюхають, дряпають — Лиса ані сліду нема. Кілька разів підходили й до діжі, але негарний запах, який ішов від неї, відгонював їх. Вкінці, не знайшовши нічого, вони побігли далі. Лис Микита був урятований.",
          "Урятований, але як!",
          "У діжі, що так несподівано стала йому в пригоді, було більше як до половини синьої, густо на олії розведеної фарби. Бачите, в тім домі жив маляр, що малював покої, паркани та садові лавки.",
          "Власне завтра мав малювати якийсь великий шмат паркану і відразу розробив собі цілу діжу фарби та й поставив її в куті на подвір’ї, щоб мав на завтра готову. Вскочивши в сю розчину, Лис Микита в першій хвилі занурився в неї з головою і мало не задушився. Але потім, діставши задніми ногами дна бочки, став собі так, що все його тіло було затоплене в фарбі, а тільки морда, також синьо помальована, трошечки вистирчала з неї. Отак він вичекав, поки минула страшна небезпека. Серце у бідолахи билося сильно, голод крутив кишки, запах олії майже душив його, але що було діяти! Слава богу, що живий! Та й то ще хто знає, що буде. Ану ж надійде господар бочки і застане його тут?",
          "Але й на се не було ради. Майже вмираючи зо страху, бідний Лис Микита мусив сидіти в фарбі тихо аж до вечора, знаючи добре, що якби тепер, у такім строї, появився на вулиці, то вже не пси, але люди кинуться за ним і не пустять його живого. Аж коли смерклося, Лис Микита прожогом вискочив із своєї незвичайної купелі, перебіг вулицю і, не спостережений ніким, ускочив до садка, а відси бур’янами, через плоти, через капусти та кукурудзи чкурнув до лісу. Довго ще тяглися за ним сині сліди, поки фарба не обтерлася трохи або не висхла. Вже добре стемнілося, коли Микита добіг до лісу, і то не в тім боці, де була його хата, а геть у противнім. Був голодний, змучений, ледве живий. Додому треба було ще бігти зо дві милі, але на се у нього не ставало вже сили. Тож, покріпившися трохи кількома яйцями, що знайшов у гнізді Перепелиці, він ускочив у першу-ліпшу порожню нору, розгорнув листя, зарився у ньому з головою і заснув справді, як по купелі.",
          "Чи пізно, чи рано встав він на другий день, сього вже в книгах не записано, — досить, що, вставши з твердого сну, позіхнувши смачно і сплюнувши тричі в той бік, де вчора була йому така немила пригода, він обережненько, лисячим звичаєм, виліз із нори. Глип-глип! Нюх-нюх! Усюди тихо, спокійно, чисто. Заграло серце в лисячій груді. «Саме добра пора на полювання»! — подумав. Але в тій хвилі зирнув на себе — господи! Аж скрикнув неборачисько. А се що таке? З переляку він кинувся тікати, але ба, сам від себе не втечеш! Зупинився і знов придивляється: та невже се я сам? Невже се моя шерсть, мій хвіст, мої ноги? Ні, не пізнає, не пізнає, та й годі! Якийсь дивний і страшний звір, синій-синій, з препоганим запахом, покритий не то лускою, не то якимись колючими гудзами, не то їжовими колючками, а хвіст у нього — не хвіст, а щось таке величезне а важке, мов довбня або здоровий ступернак, і також колюче.",
          "Став мій Лис, оглядає те чудовище, що зробилося з нього, обнюхує, пробує обтріпатися — не йде. Пробує обкачатися в траві — не йде! Пробує дряпати з себе ту луску пазурами — болить, але не пускає! Пробує лизати — не йде! Надбіг до калюжі, скочив у воду, щоб обмитися з фарби, — де тобі! Фарба олійна, через ніч у теплі засохла добре, не пускає. Роби що хочеш, небоже Микито!",
          "В тій хвилі де не взявся Вовчик-братик. Він ще вчора був добрий знайомий нашого Микити, але тепер, побачивши нечуваного синього звіра, всього в колючках та гудзах і з таким здоровенним, мов із міді вилитим, хвостом, він аж завив з переляку, а отямившися, як не пішов удирати — ледве хлипає! Подибав у лісі Вовчицю, далі Ведмедя, Кабана, Оленя — всі його питають, що з ним, чого так утікає, а він тільки хлипає, баньки витріщив та, знай, тільки лепоче:",
          "— Он там! Он там! Ой, та й страшне ж! Ой, та й люте ж!",
          "— Та що, що таке? — допитують його свояки.",
          "— Не знаю! Не знаю! Ой, та й страшенне ж!",
          "Що за диво! Зібралося довкола чимало звіра, заспокоюють його, дали води напитися. Малпа Фрузя вистригла йому три жміньки волосся з-між очей і пустила на вітер, щоб так і його переполох розвіявся, але де тобі, все дарма. Бачачи, що з Вовком непорадна година, звірі присудили йти їм усім у той бік, де показував Вовк, і подивитися, що там таке страшне. Підійшли до того місця, де все ще крутився Лис Микита, зирнули собі ж та й кинулися врозтіч. Де ж пак! Такого звіра ні видано ні чувано, відколи світ світом і ліс лісом. А хто там знає, яка у нього сила, які в нього зуби, які кігті і яка його воля?",
          "Хоч і як тяжко турбувався Лис Микита своєю новою подобою, а все-таки він добре бачив, яке вражіння зробила та його подоба зразу на Вовка, а отеє тепер і на інших звірів.",
          "«Гей,— подумав собі хитрий Лис,— та се не кепсько, що вони мене так бояться! Так можна добре виграти. Стійте лишень, я вам покажу себе»!",
          "І, піднявши вгору хвіст, надувшися гордо, він пішов у глиб лісу, де знав, що є місце сходин для всеї лісової людності. Тим часом гомін про нового нечуваного і страшного звіра розійшовся геть по лісі. Всі звірі, що жили в тім лісі, хотіли хоч здалека придивитися новому гостеві, але ніхто не смів приступити ближче. А Лис Микита мов і не бачить сього, йде собі поважно, мов у глибокій задумі, а прийшовши насеред звірячого майдану, сів на тім пеньку, де звичайно любив сідати Ведмідь. Сів і жде. Не минуло й півгодини, як довкола майдану нагромадилося звірів і птахів видимо-невидимо. Всі цікаві знати, що се за поява, і всі бояться її, ніхто не сміє приступити до неї. Стоять здалека, тремтять і тільки чекають хвилі, щоб дати драпака.",
          "Тоді Лис перший заговорив до них ласкаво:",
          "— Любі мої! Не бійтеся мене! Приступіть ближче, я маю вам щось дуже важне сказати.",
          "Але звірі не підходили, і тільки Ведмідь, ледво-не-ледво переводячи дух, запитав:",
          "— А ти ж хто такий?",
          "— Приступіть ближче, я вам усе розповім, — лагідно і солодко говорив Лис. Звірі трохи наблизилися до нього, але зовсім близько не важилися.",
          "— Слухайте, любі мої, — говорив Лис Микита, — і тіштеся! Сьогодні рано святий Миколай уліпив мене з небесної глини — придивіться, яка вона блакитна! І, ожививши мене своїм духом, мовив:",
          "— Звіре Остромисле! В звірячім царстві запанував нелад, несправедливий суд і неспокій. Ніхто там не певний свойого життя і свойого добра. Іди на землю і будь звірячим царем, заводи лад, суди по правді і не допускай нікому кривдити моїх звірів!",
          "Почувши се, звірі аж у долоні сплеснули.",
          "— Ой господи! Так се ти маєш бути наш добродій, наш цар?",
          "— Так, дітоньки, — поважно мовив Лис Микита.",
          "Нечувана радість запанувала в звірячім царстві. Зараз кинулися робити порядки. Орли та яструби наловили курей, вовки та ведмеді нарізали овець, телят і нанесли цілу купу перед нового царя. Сей узяв часточку собі, а решту по справедливості розділив між усіх голодних. Знов радість, знов оклики зачудування і подяки. От цар! От добродій! От премудрий Соломон! Та за таким царем ми проживемо віки вічисті, мов у бога за дверми!",
          "Пішли дні за днями. Лис Микита був добрим царем, справедливим і м’якосердним, тим більше, що тепер не потребував сам ходити на лови, засідати, мордувати. Все готове, зарізане, навіть обскубане і обпатране, приносили йому услужні міністри. Та й справедливість його була така, як звичайно у звірів: хто був дужчий, той ліпший, а хто слабший, той ніколи не виграв справи.",
          "Жили собі звірі під новим царем зовсім так, як і без нього: хто що зловив або знайшов, той їв, а хто не зловив, той був голоден. Кого вбили стрільці, той мусив загинути, а хто втік, той богу дякував, що жиє. А проте всі були дуже раді, що мають такого мудрого, могутнього і ласкавого царя, а надто так неподібного до всіх інших звірів.",
          "І Лис Микита, зробившися царем, жив собі, як у бога за дверми. Тільки одного боявся, щоб фарба не злізла з його шерсті, щоби звірі не пізнали, хто він є по правді. Для того він ніколи не виходив у дощ, не йшов у гущавину, не чухався і спав тільки на м’якій перині. І взагалі він пильнував, щоб нічим не зрадити перед своїми міністрами, що він є Лис, а не жаден звір Остромисл.",
          "Так минув рік. Надходили роковини того дня, коли він настав на царство. Звірі надумали святкувати врочисто той день і справити при тій нагоді великий концерт. Зібрався хор з лисів, вовків, ведмедів, уложено чудову кантату, і вечором по великих процесіях, обідах і промовах на честь царя хор виступив і почав співати. Чудо! Ведмеді ревли басом, аж дуби тряслися. Вовки витягали соло, аж око в’януло. Але як молоді лисички в народних строях задзявкотіли тоненькими тенорами, то цар не міг витримати. Його серце було переповнене, його обережність заснула, і він, піднявши морду, як не задзявкає й собі по-лисячому!",
          "Господи! Що стало? Всі співаки відразу затихли. Всім міністрам і слугам царським відразу мов полуда з очей спала. Та се Лис! Простісінький фарбований Лис! Ще й паскудною олійною фарбою фарбований! Тьфу! А ми собі думали, що він не знати хто такий! Ах ти, брехуне! Ах ти, ошуканче!",
          "І, не тямлячи вже ані про його добродійства, ані про його величну мудрість, а люті тільки за те, що так довго давали йому дурити себе, всі кинулися на нещасного Лиса Микиту і розірвали його на шматочки. І від того часу пішла приповідка: коли чоловік повірить фальшивому приятелеві і дасть йому добре одуритися; коли який драбуга отуманить нас, обідре, оббреше і ми робимося хоть дрібку мудрішими по шкоді, то говоримо: «Е, я то давно знав! Я на нім пізнався, як на фарбованім Лисі»."
        ],
        "audio": {
          "size": 11492406,
          "duration": 1436000
        },
        "image_count": 1
      }
    ],
    "crew": {
      "authors": [
        38
      ]
    }
  },
  {
    "id": 63,
    "name": "Коза-дереза",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Були собі дід та баба. Поїхав дід на ярмарок та й купив собі козу. Привіз її додому, а рано на другий день посилає дід старшого сина ту козу пасти. Пас, пас хлопець її аж до вечора та й став гнати додому. Тільки до воріт став доганяти, а дід став на воротях у червоних чоботях та й питається:",
          "— Кізонько моя мила, кізонько моя люба! Чи ти пила, чи ти їла?",
          "— Ні, дідусю, я й не пила, я й не їла: тільки бігла через місточок та вхопила кленовий листочок, тільки бігла через гребельку та вхопила водиці крапельку,— тільки пила, тільки й їла!",
          "От дід розсердився на сина, що він погано худоби доглядає, та й прогнав його.",
          "На другий день посилає другого сина — меншого. Пас, пас хлопець козу аж до вечора та й став гонити додому. Тільки став до воріт доганяти, а дід став на воротях у червоних чоботях та й питається:",
          "— Кізонько моя мила, кізонько моя люба! Чи ти пила, чи ти їла?",
          "— Ні, дідусю, я не пила, я й не їла: тільки бігла через місточок та вхопила кленовий листочок, бігла через гребельку та вхопила водиці крапельку,— тільки пила, тільки й їла!",
          "От дід і того сина прогнав.",
          "На третій день посилає вже жінку. От вона погнала козу, пасла весь день; ввечері стала доганяти до двору, а дід уже стоїть на воротях у червоних чоботях та й питається:",
          "— Кізонько моя мила, кізонько моя люба! Чи ти пила, чи ти їла?",
          "— Ні дідусю, я й не пила, я й не їла: бігла через місточок, ухопила кленовий листочок, бігла через гребельку, вхопила водиці крапельку,— тільки пила, тільки й їла!",
          "От дід прогнав і бабу.",
          "На четвертий день погнав він уже сам козу, пас увесь день, а ввечері погнав додому і тільки надігнав на дорогу, а сам навпростець пішов; став на воротях у червоних чоботях та й питається:— Кізонько моя мила, кізонько моя люба! Чи ти пила, чи ти їла?",
          "— Ні, дідусю, я не пила, я й не їла: бігла через місточок та вхопила кленовий листочок, бігла через гребельку, вхопила водиці крапельку,— тільки пила, тільки й їла!",
          "От тоді дід розсердився, пішов до коваля, висталив ніж, став козу різати, а вона вирвалась та й утекла в ліс. У лісі бачить коза зайчикову хатку,— вона туди вбігла та й заховалась на печі.",
          "От прибігає зайчик, коли чує — хтось є в хатці. Зайчик і питається:",
          "— А хто, хто в моїй хатці?",
          "А коза сидить на печі та й каже:",
          "— Я, коза-дереза,",
          "За три копи куплена,",
          "Півбока луплена!",
          "Тупу-тупу ногами,",
          "Сколю тебе рогами,",
          "Ніжками затопчу,",
          "Хвостиком замету,—",
          "Тут тобі й смерть.",
          "От зайчик злякавсь, вибіг з хатки, сів під дубком. Сидить та й плаче. Коли йде ведмідь та й питається:",
          "— Чого ти, зайчику-побігайчику, плачеш?",
          "— Як же мені, ведмедику, не плакати, коли в моїй хатці звір страшний сидить!",
          "А ведмідь:",
          "— От я його вижену! Побіг до хатки:",
          "— А хто, хто в зайчиковій хатці? А коза з печі:",
          "— Я, коза-дереза,",
          "За три копи куплена,",
          "Півбока луплена!",
          "Тупу-тупу ногами,",
          "Сколю тебе рогами,",
          "Ніжками затопчу,",
          "Хвостиком замету,—",
          "Тут тобі й смерть.",
          "Ведмідь і злякався.",
          "— Ні,— каже,— зайчику-побігайчику, не вижену — боюсь.",
          "От ізнов пішов зайчик, сів під дубком та й плаче. Коли йде вовк і питається:",
          "— А чого це ти, зайчику-побігайчику, плачеш?",
          "— Як же мені, вовчику-братику, не плакати, коли в моїй хатці звір страшний сидить!",
          "А вовк:",
          "— От я його вижену!",
          "— Де тобі його вигнати! Тут і ведмідь гнав, та не вигнав.",
          "— Отже, вижену.",
          "Побіг вовк до хатки та й питається:",
          "— А хто, хто в зайчиковій хатці?",
          "А коза з печі:",
          "— Я, коза-дереза,",
          "За три копи куплена,",
          "Півбока луплена!",
          "Тупу-тупу ногами,",
          "Сколю тебе рогами,",
          "Ніжками затопчу,",
          "Хвостиком замету,—",
          "Тут тобі й смерть.",
          "Вовк і злякався.",
          "— Ні,— каже,— зайчику-побігайчику, не вижену — боюсь.",
          "Зайчик ізнов пішов, сів під дубком та й плаче. Коли біжить лисичка, побачила зайчика та й питається:",
          "— А чого ти, зайчику-побігайчику, плачеш?",
          "— Як же мені, лисичко-сестричко, не плакати, коли в моїй хатці страшний звір сидить!",
          "А лисичка:",
          "— От я його вижену!",
          "— Де тобі, лисичко, його вигнати! Тут і ведмідь гнав — не вигнав, і вовк гнав, та не вигнав, а то ти!",
          "— Отже, вижену.",
          "Побігла лисичка до хати та:",
          "— А хто, хто в зайчиковій хатці?",
          "А коза з печі:",
          "— Я, коза-дереза,",
          "За три копи куплена,",
          "Півбока луплена!",
          "Тупу-тупу ногами,",
          "Сколю тебе рогами,",
          "Ніжками затопчу,",
          "Хвостиком замету,—",
          "Тут тобі й смерть.",
          "От лисичка теж злякалась.",
          "— Ні,— каже,— зайчику-побігайчику, не вижену — боюсь.",
          "Пішов зайчик, сів під дубком та й знову плаче. Коли це лізе рак-неборак та й питається:",
          "— Чого ти, зайчику-побігайчику, плачеш?",
          "— Як же мені не плакати, коли в моїй хатці страшний звір сидить!",
          "А рак:",
          "— От я його вижену!",
          "— Де тобі його вигнати! Тут ведмідь гнав, та не вигнав, і вовк гнав, та не вигнав, і лисиця гнала, та не вигнала, а то ти!",
          "— Отже, вижену!",
          "От поліз рак у хатку та й питається:",
          "— А хто, хто в зайчиковій хатці? А коза з печі:",
          "— Я, коза-дереза,",
          "За три копи куплена,",
          "Півбока луплена!",
          "Тупу-тупу ногами,",
          "Сколю тебе рогами,",
          "Ніжками затопчу,",
          "Хвостиком замету,—",
          "Тут тобі й смерть.",
          "А рак усе лізе та лізе, виліз на піч та:",
          "— А я, рак-неборак,",
          "Як ущипну,— буде знак!",
          "Та як ущипне козу клешнями!.. Коза як замекає, та з печі, та з хати — побігла, тільки видно! От тоді зайчик радий, прийшов у хатку та так уже ракові дякує. Та й став жити в своїй хатці."
        ],
        "audio": {
          "size": 6676014,
          "duration": 555000
        },
        "image_count": 1
      }
    ],
    "crew": {
      "readers": [
        65
      ]
    }
  },
  {
    "id": 62,
    "name": "Колосок",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Жили-були двоє мишенят, Круть та Верть, та півник Голосисте Горлечко. Мишенята було тільки й знали, що співали та танцювали, крутились та вертілись. А півник трохи світло піднімався, спершу всіх піснею будив, а потім приймався за роботу.",
          "Ото якось підмітав півник двір і бачить на землі пшеничний колосок.",
          "– Круть, Верть, – покликав півник, – дивіться, що я знайшов!",
          "Поприбігали мишенята та й кажуть:",
          "– Треба його обмолотити.",
          "– А хто молотитиме? – спитав півник.",
          "– Тільки не я! – закричав один.",
          "– Тільки не я! – закричав інший.",
          "– Гаразд, – сказав півник, – я обмолочу.",
          "І взявся за роботу. А мишенята стали грати в лапту.",
          "Скінчив півник молотити і крикнув:",
          "– Гей, Круть, гей, Верть, дивіться, скільки я зерна намолотив!",
          "Поприбігали мишенята та й запищали в один голос:",
          "– Тепер потрібно зерно на млин нести, борошна намолоти!",
          "– А хто понесе? – спитав півник.",
          "– Тільки не я! – закричав Круть.",
          "– Тільки не я! – закричав Верть.",
          "– Гаразд, – сказав півник, – я знесу зерно на млин.",
          "Звалив собі на плечі мішок і пішов. А мишенята тим часом затіяли чехарду. Один через одного стрибають, веселяться.",
          "Повернувся півник з млина, знову кличе мишенят:",
          "– Сюди, Круть, сюди Верть! Я борошно приніс.",
          "Поприбігали мишенята, дивляться – не нахваляться:",
          "– Ай да півник! Ай да молодець! Тепер треба тісто замісити так пироги пекти.",
          "– Хто буде місити? – спитав півник. А мишенята знову своє:",
          "– Тільки не я! – запищав Круть.",
          "– Тільки не я! – запищав Верть.",
          "Подумав, подумав півник та й каже:",
          "– Видно, мені доведеться.",
          "Замісив тісто він, натаскав дров, затопив піч. А як піч натопилась, посадив у неї пироги. Мишенята теж часу не гають: пісні співають, танцюють. Спеклися пиріжки, півник їх вийняв, виклав на стіл, а мишенята тут як тут. І гукати їх не довелося.",
          "– Ох і зголоднів я! – пищить Круть.",
          "– Ох, і їсти хочеться! – пищить Верть.",
          "І за стіл сіли.",
          "А півник їм каже:",
          "– Зачекайте, зачекайте! Ви мені спершу скажіть, хто знайшов колосок?",
          "– Ти знайшов! – голосно закричали мишенята.",
          "– А хто колосок обмолотив? – знову спитав півник.",
          "– Ти обмолотив! – тихше сказали обидва.",
          "– А хто зерно на млин носив?",
          "– Ти теж, – зовсім тихо відповіли Круть і Верть.",
          "– А тісто хто місив? Дрова носив? Піч топив? Пироги хто пек?",
          "– Все ти. Все ти, – ледь чутно пропищали мишенята.",
          "– А ви що робили?",
          "Що сказати у відповідь? І сказати нічого. Стали Круть і Верть вилазити з-за столу, а півник їх і не затримує. Немає за що таких ледарів пирогами пригощати."
        ],
        "audio": {
          "size": 2267002,
          "duration": 282000
        },
        "image_count": 1
      }
    ]
  },
  {
    "id": 61,
    "name": "Як мужик пана дурив",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Їде чоловік з сокирою, а бариня сидить під вікном.",
          "— Чим ти,— пита,— мужик, займаєшся?",
          "— То де діжку,— каже,— наб'ю, де дров нарубаю.",
          "— Наймись до мене.",
          "— Та й найміть.",
          "— Ось набий мені цю бочку,— каже і дає йому уперед гроші.",
          "Він узяв ту бочку порубав, у круг на дрова склав та й пішов собі.",
          "Приїздить пан, побачив ту бочку.",
          "— Що се,— пита,— таке?",
          "— Та се, душенько, мужик надув.",
          "— От я запряжу тройку коней, так я його дожену.",
          "Побіг скоро і догнав. А мужик побачив його та й став у гречці під дубом, наче держить того дуба. Пан і питає його, що «ти не бачив, не йшов тут мужик з сокирою?»",
          "— Ні,— каже,— бачив.",
          "— А що, я його дожену?",
          "— Ні, ви, пане, не доженете; якби я, то я б вашими кіньми догнав.",
          "— Так бери коні, дожени.",
          "— Давайте сто рублів та постійте, оцього дуба подержте.",
          "От пан став під дуба, аж пнеться та держить його, а того чоловіка і слиху нема. «Обманив, сякий-такий! Постій же, я тобі гречку витолочу, скину дуба».",
          "Одскочив з-під дуба: «От-от упаде!», а дуб і не зворухнеться. «А надув! Вернусь, ще возьму тройку коней, я його дожену». Наздоганя того чоловіка вже на другій тройці.",
          "— Чи не бачив ти,— пита,— тут такого-то чоловіка?",
          "— Ні,— каже,— бачив.",
          "— Що ж, я його дожену?",
          "— Ні, ви не доженете, а якби я вашими кіньми, то б догнав.",
          "— Так бери та дожени.",
          "— Ніколи, пане, треба солов'я стерегти.",
          "А він як ото забачив пана, накрив «золото» шапкою та й стоїть.",
          "— На тобі сто рублів, біжи дожени його, а я твого солов'я постережу.",
          "Узяв той і коні, і гроші, тільки його і бачили. А пан ждав, ждав та: «Надув і цей! От я йому дам». Як учеше кулаком по шапці... «Тьху!» Вернувсь, ще одного коня взяв, знов наздоганяє його, а він у дупло вліз та й виглядає відтіля.",
          "— Чи ти не бачив,— питає,— тут такого-то чоловіка?",
          "— Бачив,— каже.",
          "— Що ж, я його дожену?",
          "— Ні, пане, не наздоженете. Якби я вашим конем, я б догнав, треба ось у дуплі сидіти.",
          "— Дожени,— каже,— я тобі заплачу і у дуплі за тебе посижу.",
          "Поліз пан у дупло, а чоловік на коня - та й подавсь. А пан сидів, сидів у дуплі та там і пропав."
        ],
        "audio": {
          "size": 1546339,
          "duration": 192000
        },
        "image_count": 1
      }
    ]
  },
  {
    "id": 60,
    "name": "Ківш лиха",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "У багатого батька був один син, а батько нажив худобу неабияк, а таки чесно. Багато поту вилилося з його, багато крові зіпсувалося, поки заблищали у його в кишені червінці. Синові про те байдуже. Він виріс серед червінців, то йому вони недорогі були. Як дасть батько, то він і сіє грішми, як половою, аж слід його сяє. Дививсь-дививсь на це батько — і гірко йому було, що син робити не хоче, а його зароблене добро так нехтує. Уже й казав, і вмовляв — нічого не вдіє. Отой надумавсь батько.",
          "Пішли якось батько з сином до річки, посідали, балакають. Іде якийсь чоловік і несе горобця продати. Син зараз і виймає золотого.",
          "— Дай мені! — каже батько.",
          "Син дає. Батько заміривсь рукою стиха на річку, наче хоче золотого кинути, а син і байдуже. Батько вдруге заміривсь. Син нічого. Узяв батько тоді та й кинув у воду червінця. Син навіть і не спитавсь у батька, нащо то й до чого, а зараз кишеню та й вийняв другого червінця. Батько бачить, що лиха година, та й каже синові:",
          "— Ось віддай мені капшок з грішми!",
          "Син дає. Тоді батько знов:",
          "— Іди ж, ти, — каже, — як оце ти єсть, та зароби червінця! Як заробиш, отоді приходь і поживеш мою худобу, а то господь з тобою — краще я на сиріт віддам.",
          "Син аж засміявся:",
          "— Піду, — каже.",
          "А собі дума: «От розумний батько! Чи диво то червінця заробити!»",
          "От і пішов він. Ішов чи довго, чи ні, та й замислився: «Що ж я робити вмію? Письмо я знаю!» От і пішов по городу шукати роботи письменської. Та куди не поткнеться — скрізь не треба.",
          "А тут уже й їсти хочеться. Продав він кожушину — ходе у легенькому, а вже холодна осінь. Прийшов у бакалійницю, проситься у крамарчука у прикажчики. Питаються в нього:",
          "— Де ж ви були? Що знаєте?",
          "— Я жив біля батька, був коло хліборобства.",
          "— Та й тільки? — кажуть йому. — Не треба нам таких. Узять вас хіба за хлопця-попихача, так ви більше з’їсте, ніж зробите.",
          "Що його робити? А тут холодно, а тут їсти хочеться. Пішов він до Дніпра — там пароходів та усяких суден без ліку стоїть. Нічого робити, найнявся він лантухи тягати. Як лозинка од вітру, гнувся він під тими лантухами важкими, ноги трусились, боліли. Увечері з незвички як упав на вулиці, так і заснув. Був би замерз, та солдат-поліціянт побачив, до поліції одвіз, думав, що п’яний.",
          "Другого дня те ж, третього, четвертого — усе те ж. Він уже й недоїда, недопива, щоб більше грошей зоставалося, а ще й далеко до золотого, бо й плата мала, і сили в його небагато.",
          "Робить — і так усю осінь і зиму проробив. І вже повесні зібралося у його стільки грошенят, що виміняв він за їх золотого. Тоді йде до батька. Прийшов, аж батько стоїть біля млина, саме біля річки.",
          "— Здорові, тату!",
          "— Здоров, синку! — каже батько. — Ну, синку, приніс?",
          "Лізе син у кишеню та потихеньку, як скляне, вийма щось загорнуте у ганчірочку, а потім ще й у папірець. Це червінець. Та й боїться давати батькові.",
          "Узяв батько, повертів того золотого у руках, та як замірився в річку. Син як схопить батька обома руками за руку, як крикне:",
          "— Ой, батеньку, батеньку!",
          "А сам як не свій. Тоді батько засміявся та й каже:",
          "— Ну, тепер я бачу, що ти знаєш, по чому ківш лиха, як достається червінець. Отепер ти мені син, і моя худоба буде тобі.",
          "І з того часу син годі вже гроші розкидати, такий працьовитий та хазяйновитий зробився."
        ],
        "audio": {
          "size": 2538092,
          "duration": 316000
        },
        "image_count": 1
      }
    ]
  },
  {
    "id": 59,
    "name": "Чабанець",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Був собі чабанець. Змалку пас вівці і крім них нічого не знав. Одного разу впав йому з неба здоровенний камінь. То він було усе грається тим каменем, то причепить до батога та кине вгору, а сам спати ляже на цілий день. Прокинеться, аж ось і камінь летить, та як упаде то по коліна у землю вгрузне. А то візьме кине серед степу сіряк, тим каменем придавить, то й три чоловіки не піднімуть. Мати було лає його:",
          "— Що ти, дурний, тягаєшся з такою каменюкою? Ще підірвешся!",
          "А йому байдуже, все качає той камінь. А до того царя, що в його царстві той чабанець жив, став підступати під город змій. Здоровенне каміння перевертає, кидає та дворець собі будує, і вимагає, щоб цар за нього свою дочку оддав. Цар перелякався, став засилати скрізь по царству бумагу, чи не знайдеться де такий богатир, щоб того змія знищив. Шукали-шукали, не знаходиться. А той чабанець почув та й хвалиться:",
          "— Я б того змія, — каже, — батогом убив.",
          "Люди почули це, донесли цареві, той і вимагає його. От підійшов він до царя, цар подививсь, що він такий малий, та й каже:",
          "— Що ти хвалишся! Ти ще молодий!",
          "— Нічого, — каже чабанець.",
          "Дав тоді йому цар два полки солдат. Чабанець вийшов до них і став командувать, наче він уже років двадцять у війську служив. Цар тільки руками сплеснув:",
          "— Боже мій! — каже.",
          "От не доходячи за декілька метрів до змія, покидає чабанець свої полки і наказує:",
          "— Дивіться, як із змієвого дворця з труби піде дим, то я його побив, а як полум’я, то він мене.",
          "А той змій був такий сильний, до себе не підпускає, духом забиває. Та чабанець і не ворухнеться.",
          "— Ну, — питає, — чого, добрий молодець, зайшов? Будем битися чи миритися?",
          "— Не з тим добрий молодець ходить, щоб мириться, а з тим щоб биться.",
          "Змій йому каже:",
          "— Піди ще три роки погуляй, тоді приходь.",
          "— Ні, — каже, — я вже своє відгуляв.",
          "— А чим ти мене будеш бити?",
          "— А оцим батогом.",
          "А батіг з волячої шкури сплетений, і той камінь на кінці прив’язаний.",
          "— Ну, — каже змій, — бий мене!",
          "— Ні, бий ти мене попереду.",
          "У змія меч здоровенний стальний, як ударить же він того чабанця, так той меч на цурки розсипавсь.",
          "— Держись же, — каже чабанець, — тепер я тебе ударю.",
          "Як шмагоне тим камінцем, змій так і розпластавсь. Дим пішов у трубу. Військо таке раде. Музиканти грають, цар чабанця зустрічає, бере під руку, веде у дворець.",
          "От оддав цар за нього дочку, побудували їм дворець, живуть вони собі. А інші царі почали насміхатися, що як-таки свою рідну дочку та оддати за чабана! Цареві вже і самому жаль. І посилає він скрізь бумаги, чи не знайдеться де такий богатир, щоб того чабанця міг убить.",
          "Ото найшлося двоє. Пішли вони до чабанця, а він сидить за столом, книжку читає і почув уже, що до нього битися йдуть. Прийшли вони, він і питає:",
          "— З чим, добрі молодці, прийшли, будем биться чи мириться?",
          "— Авжеж биться.",
          "— Підождіть, — каже , — я богу помолюсь.",
          "Помоливсь, сів за стіл і голову руками підпер.",
          "— Ну, — каже, — тепер бийте!",
          "От один як ударить через ліве плече, так меч і розскочивсь. А другий як ударе навхрест через праве, тільки сорочку перерубав. Тоді чабанець устав, узяв їх обох і здавив докупи, так маслаки з них і посипалися. Набрав він тоді тих маслаків у кулаки, та так йому досадно на царя стало. Пішов він до нього і прямо каже:",
          "— Бачиш це? І тобі таке буде!",
          "Відтоді цар його і не чіпав."
        ],
        "audio": {
          "size": 1984717,
          "duration": 247000
        },
        "image_count": 1
      }
    ]
  },
  {
    "id": 58,
    "name": "Мудра дівчина",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Було собі два брати — один убогий, а другий багатий. От багатий колись ізласкавився над бідним, що не має той ні ложки молока дітям, та й дав йому дійну корову, каже:",
          "— Потроху відробиш мені за неї.",
          "Ну, бідний брат відробляв потроху, а далі тому багачеві шкода стало корови, він і каже вбогому братові:",
          "— Віддай мені корову назад! Той каже:",
          "— Брате! Я ж тобі за неї відробив!",
          "— Що ти там відробив,— як кіт наплакав тієї роботи було, а то таки корова! Віддай!",
          "Бідному жалко стало своєї праці, не схотів віддати. Пішли вони позиватися до пана. Прийшли до пана. А панові, мабуть, не схотілося роздумувати, хто з них правий, а хто ні,— то він і каже Їм: — Хто відгадає мою загадку, того й корова буде.",
          "— Кажіть, пане!",
          "— Слухайте: що є в світі ситніш, прудкіш, миліш над усе? Завтра прийдете, скажете.",
          "Пішли брати. Багач іде додому та й думає собі:",
          "— От дурниця, а не загадка! Що ж є ситніш над панські кабани, прудкіш над панські хорти, а миліш над гроші? Ге, моя корова буде!",
          "Бідний прийшов додому, думав, думав та й зажурився. А в нього була дочка Маруся. Вона й питається:",
          "— Чого ви, тату, зажурилися? Що пан казав?",
          "— Та тут, дочко, таку пан загадку загадав, що я й не надумаю, що воно й є.",
          "— А яка ж загадка, тату? — Маруся питає.",
          "— Та така: що є в світі ситніш, прудкіш, миліш над усе?",
          "— Е, тату, ситніш над усе — земля-мати, бо вона всіх годує й напуває; прудкіш над усе — думка, бо думкою враз куди хоч перелетиш; а миліш над усе — сон, бо хоч як добре та мило чоловікові, а все покидає, щоб заснути.",
          "— Чи ба? — каже батько.— Адже й справді так! Так же я й панові казатиму.",
          "Другого дня приходять обидва брати до пана. От пан їх і питає:",
          "— Ану, відгадали?",
          "— Відгадали, пане,— кажуть обидва.",
          "От багатий зараз виступає, щоб собі попереду поспішить, та й каже:",
          "— Ситніш, пане, над усе — ваші кабани, а прудкіш над усе — ваші хорти, а миліш над усе - гроші!",
          "— Е, брешеш, брешеш! — каже пан. Тоді до вбогого: — Ану, ти!",
          "— Та що ж, пане, нема ситнішого, як земля-мати: вона всіх годує й напуває.",
          "— Правда, правда! — каже пан.— Ну, а прудкіш що на світі?",
          "— Прудкіш, пане, над усе — думка, бо думкою враз куди хоч перелетиш.",
          "— Так! Ну, а миліш? — питає він.",
          "— А миліш над усе — сон, бо хоч як добре та мило чоловікові, а все покидає, щоб заснути.",
          "— Так, усе! — говорить пан.— Твоя корова. Тільки скажи мені, чи ти сам це повідгадував, чи тобі хто сказав?",
          "— Та що ж, пане,— каже вбогий,— є в мене дочка Маруся,— так це вона мене так навчила.",
          "Пан аж розсердився:",
          "— Як це? Я такий розумний, а вона проста собі дівка та мої загадки повідгадувала! Стривай же! На тобі оцей десяток варених яєць та понеси їх своїй дочці: нехай вона посадить на них квочку, та щоб та квочка за одну ніч вилупила курчата, вигодувала, і щоб твоя дочка зарізала трьох, спекла на снідання, а ти, поки я встану, щоб приніс, бо я дожидатиму. А не зробить, то буде лихо.",
          "Іде сердешний батько додому та й плаче. Приходить, а дочка й питає його:",
          "— Чого ви, тату, плачете?",
          "— Та як же мені, дочко, не плакати: ось пан дав тобі десяток варених яєць та казав, щоб ти посадила на них квочку, та щоб вона за одну ніч вилупила й вигодувала курчата, а ти щоб спекла їх йому на снідання.",
          "А дочка взяла горщечок каші та й каже:",
          "— Понесіть, тату, оце панові та скажіть йому,— нехай він виоре, посіє цю кашу, і щоб вона виросла просом, поспіла на ниві, і щоб він просо скосив, змолотив і натовк пшона годувати ті курчата, що Їм треба вилупитись з цих яєць.",
          "Приносить чоловік до пана ту кашу, віддає та й каже:",
          "— Так і так дочка казала.",
          "Пан дивився, дивився на ту кашу та взяв і віддав її собакам. Потім десь знайшов стеблинку льону, дає чоловікові й каже:",
          "— Неси твоїй дочці цей льон, та нехай вона його вимочить, висушить, поб'є, попряде й витче сто локіт полотна. А не зробить, то буде лихо.",
          "Іде додому той чоловік і знов плаче. Зустрічає його дочка й каже:",
          "— Чого ви, тату, плачете?",
          "— Та бач же чого! Ось пан дав тобі стеблинку льону, та щоб ти його вимочила, висушила, пом'яла, спряла і виткала сто локіт полотна.",
          "Маруся взяла ніж, пішла й вирізала найтоншу гілочку з дерева, дала батькові та й каже:",
          "— Несіть до пана, нехай пан із цього дерева зробить мені гребінь, гребінку й днище, щоб було на чому прясти цей льон.",
          "Приносить чоловік панові ту гілочку й каже, що дочка загадала з неї зробити. Пан дививсь, дививсь, узяв та й покинув ту гілочку, а на думці собі: «Цю одуриш! Мабуть, вона не з таких, щоб одурити»... Потім думав, думав та й каже чоловікові:",
          "— Піди та скажи своїй дочці: нехай вона прийде до мене в гості, та так, щоб ні йшла, ні їхала; ні боса, ні вбута; ні з гостинцем, ні без гостинця. А як вона цього не зробить, то буде лихо!",
          "Іде знов батько, плачучи, додому. Прийшов та й каже дочці:",
          "— Ну що, дочко, будемо робити? Пан загадав так і так.",
          "І розказав їй усе. Маруся каже:",
          "— Не журіться, тату,— все буде гаразд. Підіть купіть мені живого зайця.",
          "Пішов батько, купив живого зайця. А Маруся одну ногу вбула в драний черевик, а друга боса. Тоді піймала горобця, взяла ґринджоли, запрягла в них цапа. От узяла зайця під руку, горобця в руку, одну ногу поставила в санчата, а другою по шляху ступає — одну ногу цап везе, а другою йде. Приходить отак до пана в двір, а пан як побачив, що вона так іде, та й каже своїм слугам:",
          "— Прицькуйте її собаками!",
          "Ті як прицькували її собаками, а вона й випустила їм зайця. Собаки погнались за зайцем, а її покинули. Вона тоді прийшла до пана в світлицю, поздоровкалась та й каже:",
          "— Ось вам, пане, гостинець.— Та й дає йому горобця. Пан тільки хотів його взяти, а він — пурх та й вилетів у відчинене вікно!",
          "А на той час приходять двоє до пана судитися. От пан вийшов на рундук та й питає:",
          "— Чого вам, люди добрі?",
          "— Та от чого, пане: ночували ми обидва на полі, а як уранці повставали, то побачили, що моя кобила привела лоша,— один каже.",
          "А другий чоловік каже:",
          "— Ні, брехня,— моя! Розсудіть нас, пане!",
          "От пан думав, думав та й каже:",
          "— Приведіть сюди лоша й коней: до якої лоша побіжить,— та й привела.",
          "От привели, поставили запряжені коні, а лоша пустили. А вони, ті два хазяїни, так засмикали те лоша, кожен до себе тягаючи, що воно вже не знає, куди йому бігти,— взяло та й побігло геть. Ну, ніхто не знає, що тут робити, як розсудити. А Маруся каже:",
          "— Ви лоша прив'яжіть, а матерів повипрягайте та й пустіть — котра побіжить до лошати, то та й привела.",
          "Зараз так і зробили. Пустили їх — так одна й побігла до лошати, а друга стоїть. Тоді пан побачив, що нічого з дівчиною не поробить, і відпустив її."
        ],
        "audio": {
          "size": 4651090,
          "duration": 580000
        },
        "image_count": 1
      }
    ]
  },
  {
    "id": 57,
    "name": "Названий батько",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Зосталося три брати сиротами — ні батька, ні неньки. І дома нема нічого — ні хазяйства, ні хати. Ото й пішли вони всі втрьох найматися. Аж іде дід старий-старий, борода біла.",
          "— Куди це ви, дітки, йдете?",
          "А вони кажуть:",
          "— Найматися.",
          "— Хіба в вас свого хазяйства нема?",
          "— Нема,— кажуть.— Якби до доброго чоловіка в найми попасти, то ми б йому по правді робили, по щирості слухалися і за рідного батька його мали б.",
          "Тоді дід і каже:",
          "— Добре! Коли так, то будьте ви мені сини, а я вам батько. Слухайтесь мене, то я з вас людей пороблю, навчу, як жити, з правдою не розминаючись.",
          "Згодилися вони та й пішли з тим дідом. Ідуть темними лісами, широкими полями. Ідуть та й ідуть, коли бачать, аж стоїть така хатка чепурна, біленька у вишневому садку, квітками обсаджена. Вибігає з хатки дівчина, така гарна, як та квіточка. Глянув на неї старший брат та й каже:",
          "— Коли б мені цю дівчину посватати, та ще щоб були в мене воли та корови!",
          "А дід-батько й каже:",
          "— Добре, ходім сватати! Буде тобі дівчина, будуть у тебе воли й корови. Живи щасливо, та тільки за правду не забувай!",
          "Ото вони й пішли сватати ту дівчину. Висватали її, відгуляли весілля. Вже старший брат хазяїном став і в тій хаті жити зостався.",
          "Ідуть вони далі — вже втрьох. Коли знову стоїть хата гарна, а коло неї млин і ставочок, і дівчина гарна щось робить коло хати — така працьовита. То підстарший брат тільки глянув та й каже:",
          "— Коли б мені ту дівчину за себе взяти та ще щоб млин, і ставочок мені, то я б у млині сидів та й хліб мав би, поки мого й віку.",
          "А дід-батько й каже:— Добре, синку, так і буде!",
          "Зараз вони пішли в ту хату, посватали дівчину, уже підстарший брат до тієї дівчини в прийми пристає. Відгуляли весілля. Тоді й каже дід-батько:",
          "— Ну, синку, тепер живи щасливо, та гляди, за правду не забувай!",
          "Та й пішли собі вже вдвох: дід-батько та найменший син. Ідуть, коли бачать — хатка вбога стоїть, і дівчина виходить з хати, гарна дуже, як зірочка ясна, а вбога така, що лата на латі. То найменший брат і каже:",
          "— Коли б мені з цією дівчиною одружитись, то робили б ми, і хліб у нас був би, не забували б ми і про вбогих людей: і самі їли, і людей наділяли б.",
          "То дід-батько й каже:",
          "— Добре, синку, — так і буде. Гляди ж тільки правди не забувай!",
          "Оженив і цього сина та й пішов собі по світах.",
          "А три брати живуть. Старший брат так забагатів, що вже будинки собі помурував, червінці складає та тільки про те й думає, як би йому тих червінців найбільше постягати. А щоб убогому чоловікові запомогти, то того й не нагадуй — дуже скупий був. Підстарший брат теж забагатів. Стали за нього наймити робити, а сам він тільки лежить, їсть, п'є та порядок дає. Найменший так собі живе: коли що дома є, то й з людьми поділиться.",
          "Ото пішов дід-батько по світах. А тоді вертається — подивитися, як то його сини живуть та чи з правдою не розминаються. Приходить до найстаршого старцем убогим. Той ходить по двору. Він кланяється, каже:",
          "— Якби ваша ласка подати мені милостині!",
          "А той каже:",
          "— Ге, не який старий! Схочеш, то заробиш, — я сам недавно на ноги зіп'явся.",
          "А в нього добра, що страх: будинки муровані, стоги, стодоли, товару повні обори, комори добра повні, гроші... А милостині не дав!",
          "Пішов той дід. Відійшов так, може, з версту, став, оглянувся назад на ту господу та на те добро — і все добро запалало.",
          "Пішов він тоді до підстаршого брата. Приходить, а в того і млинок, і ставок, і хазяйство гарне. І сам він у млині сидить. От дід уклонився низенько та й каже:",
          "— Дай, чоловіче добрий, хоч трохи борошна: я вбогий чоловік, не маю чого з'їсти.",
          "— Шкода,— каже,— я ще й собі не намолов. Багато вас тут таких валандається!",
          "Пішов дід. Відійшов трохи, оглянувся — так і охопило той млин полум'ям.",
          "Приходить дід до третього брата. А той живе вбого, хатка невелика, тільки чистенька. Прийшов та такий уже зробився обшарпаний, обідраний.",
          "— Дайте,— каже,— хоч шматочок хліба!",
          "То той чоловік:",
          "— Ідіть,— каже,— дідусю, в хату, — там вас нагодують і з собою дадуть.",
          "Приходить він у хату. Жінка як глянула на нього, що він такий обідраний, пожаліла його, пішла в комору, внесла штани, сорочку внесла, дала йому. Надів він. Так як надівав, вона глянула, аж у нього на грудях рана велика, така страшна!.. Посадили вони його за стіл, нагодували, напоїли. А тоді чоловік і питається:",
          "— Скажіть мені, дідусю, з чого це у вас рана на грудях?",
          "— А це,— каже,— така в мене рана, що від неї мені скоро смерть буде. Тільки мені день і зостався жити.",
          "— Оце лихо! — каже жінка.— І нема на неї ніяких ліків?",
          "— Є,— каже дід,— та тільки ніхто тих ліків не дасть, хоч кожен може.",
          "Тоді чоловік і каже:",
          "— А чому ж не дати? Аби міг? Кажіть які.",
          "— Та такі,— каже дід,— як хазяїн сам візьме та підпалить свою хату, та все його добро згорить, треба взяти того попелу та й затоптати мені рану, то тоді загоїться. Та хіба ж є такий чоловік на світі, щоб те зробив?",
          "Замислився найменший брат. Довго думав, а тоді до жінки:",
          "— А ти як, жінко, думаєш?",
          "— Та так,— каже жінка,— що ми хату вдруге наживемо, а добрий чоловік як умре, то вже йому другого життя не буде.",
          "— Ну, коли так,— каже чоловік,— то винось дітей з хати!",
          "Повиносили вони дітей, самі повиходили. Глянув чоловік на хату — жалко йому свого добра! А чоловіка ще жалкіше! Взяв та й підпалив. Так ураз хата полум'ям і взялася — де й ділася. А замість неї постала інша хата, така гарна та пишна.",
          "А дід стоїть та тільки всміхається.",
          "— Бачу,— каже,— сину, що з вас трьох тільки ти й не розминувся з правдою. Живи ж щасливо!",
          "Тут відразу пізнав чоловік свого названого батька. Кинувся до нього, аж його вже й нема."
        ],
        "audio": {
          "size": 4214532,
          "duration": 526000
        },
        "image_count": 1
      }
    ]
  },
  {
    "id": 56,
    "name": "Іван-Побиван",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Унадивсь колись давним-давно один страшний змій десь у якусь слободу людей їсти та й виїв чисто всіх, зостався один тільки дід.",
          "— Ну,— каже змій,— завтра тобою поснідаю.",
          "А через ту слободу ішов один бідний хлопець та й зайшов до того діда, проситься ночувати.",
          "— А хіба тобі жити надокучило? — питає його дід.",
          "— Як? — каже бідний хлопець.",
          "Дід розказав йому, що тут змій усіх людей переїв і це завтра його з'їсть.",
          "— Е,— каже хлопець,— подавиться!",
          "От уранці прилітає змій, побачив хлопця.",
          "— О, це добре,— каже,— був один, а тепер двоє. А хлопець:",
          "— Гляди, не подавись! Змій і дивується.",
          "— Як,— каже,— хіба ти сильніший за мене?",
          "— Авжеж.",
          "— Який же ти сильний? Я он, бач...— Та взяв камінь, як здавив, так з каменя мука і посипалась.",
          "— Е, це дурниця,— каже хлопець,— здави так, щоб з нього юшка потекла.",
          "Та тут же взяв з мисника ворочок сиру, та як натисне, так з нього сироватка і потекла.",
          "— Отак,— каже,— дави.",
          "— Ну, ходім,— каже змій,— за товариша будеш. А хлопець йому:",
          "— Хіба за старшого.",
          "Ото й пішли. Питає його змій:",
          "— А як звуть тебе?",
          "— Іван-Побиван,— каже хлопець.",
          "Ну, змій вже й боїться його: «Щоб ще мене,— думає,— не вбив». Стали на обід, змій і каже:",
          "— Піди ж ти, хлопче, та принеси вола, будем обідати варити.",
          "Пішов хлопець, та куди тобі, хоч би одну ногу доніс. От він ходить по змійовій череді та й зв'язує волів хвостами докупи. А змій ждав, ждав і побіг сам.",
          "— Що ти, хлопче, робиш?",
          "— Е, буду я тобі по одному носити, я всіх зразу хочу забрати.",
          "— Та ну тебе к бісу, ти мені всю худобу переведеш.",
          "Стяг змій з вола шкуру і поволік. От дає він хлопцеві ту шкуру.",
          "— Іди,— каже,— води повну шкуру принеси.",
          "Взяв хлопець шкуру, насилу-насилу дотяг її до колодязя, та як упустив туди, то вже і не витягне. Тоді взяв лопату та й ходить кругом криниці, підкопує її.",
          "Прибігає змій.",
          "— Що ти робиш?",
          "— Е, буду я тобі шкурою воду носити! Я зачеплю всю криницю та й приволочу.",
          "— А щоб тебе,— каже змій, а сам злякався хлопцевої сили.",
          "Поніс сам шкуру.",
          "— Піди ж,— каже,— хлопче, дров принеси; вирви там сухого дуба, та й буде з нас.",
          "— Е, буду я тобі трошки носити! Якби дубів двадцять заразом, то б так! — Та й удав, ніби розсердивсь, не пішов.",
          "От змій наварив, сів і їсть, а хлопець ніби сердиться і обідати не йде, бо ж як піде, то змій зразу здогадається, що він не такий сильний, як побачить, що хлопець менше від нього їсть. А як зосталось небагато, то тоді хлопець сів і собі посьорбав та й каже:",
          "— Мало.",
          "— Ну,— каже змій,— коли мало, то ходім тепер до моєї матері, вона нам вареників наварить.",
          "— А як іти, то йти,— каже хлопець, а сам думає: «Тепер я пропав».",
          "От як почали їсти,— а вареників стоїть бочок двадцять,— то змій все їсть та їсть, уже й наїдається, а хлопець усе за пазуху та в штани ховає, усе ховає. Вже казанів з двадцять подала, а він одно ховає. Як поїли, то змій і каже:",
          "— Ходім на камінь крутитись.",
          "— А як іти, то йти,— каже хлопець.",
          "Змій як крутнувсь — аж вогонь пішов.",
          "— Дурниця,— каже хлопець,— ти так крутнись, щоб юшка потекла.— Та як притисне до каменя ті вареники, що в його одежі, а з них юшка і бризнула.",
          "— От так,— каже,— крутись! Та ще, та ще! От як дави!",
          "Ну, змій вже вкрай злякався Івана-Побивана. Але ще каже:",
          "— Ану, давай хто сильніше засвище.",
          "— Давай.",
          "Ну, змій як свиснув, то аж дерева пригнулись.",
          "«Ну,— думає Іван-Побиван,— що його робити?» А тут лежала одна залізяка. Глянув Іван на неї та до змія:",
          "— Зажмури очі, бо я як свистатиму, то тобі можуть очі повилазити.",
          "Змій зажмурив, а Іван-Побиван як огріє змія тією залізякою межи очі, то той аж здригнувсь.",
          "— Правду кажеш,— каже змій,— ледве очі не повискакували.",
          "Та вже щоб хоч не бути з Іваном вкупі, побудував ото йому хату на одшибі; хлопець і живе собі. А змій давай з матір'ю радитись, як би їм його звести зі світу.",
          "— Давай,— кажуть,— його спалимо.",
          "А хлопець підслухав це та десь і сховавсь на цю ніч. От як спалили ту хату, хлопець прийшов, став коло попелу та й струшується, ніби тільки що виліз.",
          "Приходить змій.",
          "— Що ти, хлопче, хіба ще живий?",
          "— Живий, тільки цієї ночі мене щось ніби блоха вкусила.",
          "«Ну,— думає змій,— од такого треба подалі». Та як дременув з тих країв, то тільки його і бачили."
        ],
        "audio": {
          "size": 3025493,
          "duration": 377000
        },
        "image_count": 1
      }
    ]
  },
  {
    "id": 55,
    "name": "Кирило Кожум'яка",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Колись був у Києві якийсь князь-лицар, і був коло Києва змій, і щороку посилали йому дань: давали або молодого парубка, або дівчину.",
          "Ото прийшла черга вже й до дочки самого князя. Нічого робить, коли давали городяни, треба й йому давати. Послав княвь свою дочку в дань змієві. А дочка була така хороша, що й сказати не можна. То змій її й полюбив. От вона до нього прилестилась та й питається раз у нього:",
          "— Чи є,— каже,— на світі такий чоловік, щоб тебе подужав?",
          "— Є,— каже,— такий — у Києві над Дніпром... Як вийде на Дніпро мочити кожі (бо він кожум'яка), то не одну несе, а дванадцять разом, і як набрякнуть вони водою з Дніпрі, то я візьму та й учеплюсь за них, чи витягне-то він їх? А йому байдуже: як поцупить, то й мене з ними трохи на берег не витягне. От того чоловіка тільки мені й страшно.",
          "Князівна і взяла собі те на думку й думає, як би їй вісточку додому подати і на волю до батька дістатись? А при ній не було ні душі,— тільки один голубок. Вона згодувала його за щасливої години, ще як у Києві була. Думала-думала, а далі і написала до отця.",
          "— От так і так,— каже,— у вас, тату, є в Києві чоловік, на ймення Кирило, на прізвище Кожум'яка. Благайте ви його через старих людей, чи не схоче він із змієм побитися, чи не визволить мене, бідну, з неволі! Благайте його, таточку, і словами, і подарунками, щоб не образився він за яке незвичайне слово! Я за нього і за вас буду довіку богу молитися.",
          "Написала так, прив'язала під крильцем голубові та й випустила у вікно. Голубок злинув під небо та й прилетів додому, на подвір'я до князя. А діти саме бігали по подвір'ї та й побачили голубка.",
          "— Татусю, татусю! — кажуть.— Чи бачиш — голубок від сестриці прилетів!",
          "Князь перше зрадів, а далі подумав-подумав та й засумував:",
          "— Це ж уже проклятий ірод згубив, видно, мою дитину!",
          "А далі приманив до себе голубка, глядь, аж під крильцем карточка. Він за карточку. Читає, аж дочка пише: так і так. Ото зараз покликав до себе всю старшину.",
          "— Чи є такий чоловік, що прозивається Кирилом Кожум'якою?",
          "— Є, князю. Живе над Дніпром.",
          "— Як же б до нього приступитись, щоб не образився та послухав?",
          "Ото сяк-так порадились та й послали до нього самих старих людей. Приходять вони до його хати, відчинили помалу двері зо страхом та й злякались. Дивляться, аж сидить сам Кожум'яка долі, до них спиною, і мне руками дванадцять кож, тільки видно, як коливає отакою білою бородою! От один з тих посланців: «Кахи!»",
          "Кожум'яка жахнувся, а дванадцять кож тільки трісь! Обернувся до них, а вони йому в пояс:",
          "— От так і так: прислав до тебе князь із просьбою...",
          "А він і не дивиться: розсердився, що через них та дванадцять кож порвав.",
          "Вони знов давай його просити, давай його благати. Стали навколішки... Шкода! Просили-просили та й пішли, понуривши голови.",
          "Що тут робитимеш? Сумує князь, сумує і вся старшина.",
          "— Чи не послати нам іще молодших?",
          "Послали молодших — нічого не вдіють і ті. Мовчить та сопе, наче не йому й кажуть. Так розібрало його за ті кожі.",
          "Далі схаменувся князь і послав до нього малих дітей. Ті як прийшли, як почали просити, як стали навколішки та як заплакали, то й сам Кожум'яка не витерпів, заплакав та й каже:",
          "— Ну, для вас я вже зроблю. Пішов до князя.",
          "— Давайте ж,— каже,— мені дванадцять бочок смоли і дванадцять возів конопель!",
          "Обмотавсь коноплями, обсмолився смолою добре, взяв булаву таку, що, може, в ній пудів десять, та й пішов до змія.",
          "А змій йому й каже:",
          "— А що, Кирило? Прийшов битися чи миритися?",
          "— Де вже мириться? Битися з тобою, з іродом проклятим!",
          "От і почали вони биться — аж земля гуде. Що розбіжиться змій та вхопить зубами Кирила, то так кусок смоли й вирве, що розбіжиться та вхопить, то так жмуток конопель і вирве. А він його здоровенною булавою як улупить, то так і вжене в землю. А змій, як вогонь, горить,— так йому жарко, і поки збігає до Дніпра, щоб напиться, та вскочить у воду, щоб прохолодиться трохи, то Кожум'яка вже й обмотавсь коноплями і смолою обсмоливсь. Ото вискакує з води проклятий ірод, і що розженеться проти Кожум'яки, то він його булавою тільки луп! Що розженеться, то він, знай, його булавою тільки луп та луп, аж луна йде. Бились-бились — аж курить, аж іскри скачуть. Розігрів Кирило змія ще лучче, як коваль леміш у горні: аж пирхає, аж захлинається, проклятий, а під ним земля тільки стогне.",
          "А тут у дзвони дзвонять, молебні правлять, а по горах народ стоїть, як неживий, зціпивши руки, жде, що то буде! Коли ж зміюка — бубух! Аж земля затряслась. Народ, стоячи на горах, так і сплеснув руками: «Слава тобі, господи!»",
          "От Кирило, вбивши змія, визволив князівну і віддав князеві. Князь уже не знав, як йому й дякувати. Та вже з того-то часу і почало зваться те урочище в Києві, де він жив, Кожум'яками."
        ],
        "audio": {
          "size": 6128034,
          "duration": 510000
        },
        "image_count": 1
      }
    ]
  },
  {
    "id": 54,
    "name": "Колобок",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Були собі дід та баба та дожились уже до того, що й хліба нема. Дід і просить:",
          "— Бабусю! Спекла б ти колобок!",
          "— Та з чого ж я спечу, як і борошна нема?",
          "— От, бабусю, піди в хижку та назмітай у засіку борошенця, то й буде колобок.",
          "Послухалась баба, пішла в хижку, назмітала в засіку борошенця, витопила в печі, замісила гарненько борошно, спекла колобок та й поклала на вікні, щоб простигав.",
          "А він лежав, лежав на вікні, а тоді з вікна на призьбу, а з призьби на землю в двір, а з двору за ворота та й побіг покотився дорогою.",
          "Біжить та й біжить дорогою, коли це назустріч йому зайчик.",
          "— Колобок, колобок, я тебе з'їм!",
          "— Не їж мене, зайчику-лапанчику, я тобі пісеньки заспіваю.",
          "— Ану заспівай!",
          "Я по засіку метений,",
          "Я із борошна спечений,—",
          "Я від баби втік,",
          "Я від діда втік,",
          "То й від тебе втечу!",
          "Та й побіг знову. Біжить та й біжить... Перестріває його вовк:",
          "— Колобок, колобок, я тебе з'їм!",
          "— Не їж мене, вовчику-братику, я тобі пісеньки заспіваю.",
          "— Ану заспівай!",
          "Я по засіку метений,",
          "Я із борошна спечений,—",
          "Я від баби втік,",
          "Я від діда втік,",
          "Я від зайця втік,",
          "То й від тебе втечу!",
          "Та й побіг... Аж іде ведмідь.",
          "— Колобок, колобок, я тебе з'їм!",
          "— Не їж мене, ведмедику, я тобі пісеньки заспіваю.",
          "— Ану заспівай!",
          "Я по засіку метений,",
          "Я із борошна спечений,—",
          "Я від баби втік,",
          "Я від діда втік,",
          "Я від зайця втік,",
          "Я від вовка втік,",
          "То й від тебе втечу!",
          "Та й побіг.",
          "Біжить та й біжить дорогою... Стрічається з лисичкою:",
          "— Колобок, колобок, я тебе з'їм!",
          "— Не їж мене, лисичко-сестричко, я тобі пісеньки заспіваю.",
          "— Ану заспівай!",
          "Я по засіку метений,",
          "Я із борошна спечений,—",
          "Я від баби втік,",
          "Я від діда втік,",
          "Я від зайця втік,",
          "Я від вовка втік,",
          "Від ведмедя втік,",
          "То й від тебе втечу!",
          "— Ну й пісня ж гарна! — каже лисичка.— От тільки я недочуваю трохи. Заспівай-бо ще раз та сідай до мене на язик, щоб чутніше було.",
          "Колобок скочив їй на язик та й почав співати:",
          "Я по засіку метений...",
          "А лисичка — гам його! Та й з'їла!"
        ],
        "audio": {
          "size": 1599103,
          "duration": 199000
        },
        "image_count": 1
      }
    ]
  },
  {
    "id": 53,
    "name": "Кривенька качечка",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Були собі дід та баба, та не було у них дітей. От вони собі сумують, а далі дід і каже бабі:",
          "- Ходімо, бабо, в ліс по грибки!",
          "От пішли, бере баба грибки, коли дивиться - у кущику гніздечко, а в гніздечку качечка сидить.",
          "От вона дідові:",
          "- Дивись, діду, яка гарна",
          "качечка!",
          "А дід каже:",
          "- Візьмімо її додому, нехай вона у нас живе.",
          "Стали її брати, коли дивляться, аж у неї ніжка переломлена. Вони взяли її тихенько, принесли додому, зробили їй гніздечко, обложили його пір'ячком і посадили туди качечку, а самі знову пішли по грибки.",
          "Вертаються, аж дивляться, що в них прибрано, хліба напечено, борщик зварений. От вони до сусідів:",
          "- Хто це? Хто це?",
          "Ніхто нічого не знає.",
          "Другого дня знову пішли дід і баба по грибки. Приодять додому - аж у них і варенички зварені, і пощиночок стоїть на віконці. Вони знову до сусідів:",
          "- Чи не бащили кого?",
          "Кажуть:",
          "- Бачили якусь дівчину,",
          "від криниці воду несла. Така, - кажуть, - гарна, тільки трішки кривенька!",
          "От дід і баба думали-думали: \"Хто б це був?\" - ніяк не вгадають. А далі баба дідові й каже:",
          "- Знаєш що, діду? Зробимо так: скажемо, що йдемо по грибки, а самі заховаємось та й будемо виглядти, хто до нас понесе воду.",
          "Так і зробили.",
          "Стоять вони за коморою, коли дивляться, аж із хати виходить дівчина з коромислом: така гарна! Тільки щo кривенька трошки. Пішла вона до криниці, а дід і баба тоді в хату; дивляться - аж у гніздечку нема качечки, тільки повно пір'ячка. Вони тоді взяли гніздечко та й укинули у піч, воно там і згоріло.",
          "Коли йде дівчина з водою. Увійшла в хату, побачила діда й бабу та зараз до гніздечка - аж гніздечка нема. Вона тоді як заплаче! Дід і баба до неї, кажуть:",
          "- Не плач, галочко! Ти будеш у нас за дочку; ми будемо тебе любити і жалувати, як рідну дитину!",
          "А дівчина й каже:",
          "- Я довіку жила б у вас, якби ви не спалили мого гніздечка та не підглядали за мною; а тепер, - каже, - не хочу! Зробіть мені, діду, кужілочку й веретенце, я піду від вас.",
          "Дід і баба плачуть, просять її зостатися; вона не схотіла. От дід тоді зробив їй кужілочку й веретенце; вона взяла, сіла надворі й пряде.",
          "Коли ж летить каченят",
          "табуночок, побачили її й співають:",
          "- Онде наша діва,",
          "Онде наша Іва,",
          "На метеному дворці,",
          "На тесаному стовпці.",
          "Кужілочка шумить,",
          "Веретенце дзвенить.",
          "Скиньмо по пір’ячку,",
          "Нехай летитиь з нами!",
          "А дівчина їм і відказує:",
          "- Не полечу з вами:",
          "Як була я в лужку,",
          "Виломила ніжку,",
          "А ви полинули,",
          "Мене покинули!",
          "От вони їй скинули по пір'ячку, а самі полетіли далі.",
          "Коли летить другий табуночок,",
          "і ці теж:",
          "- Онде наша діва,",
          "Онде наша Іва,",
          "На метеному дворці,",
          "На тесаному стовпці.",
          "Кужілочка шумить,",
          "Веретенце дзвенить.",
          "Скиньмо по пір’ячку,",
          "Нехай летитиь з нами!",
          "А дівчина їм і відказує:",
          "- Не полечу з вами:",
          "Як була я в лужку,",
          "Виломила ніжку,",
          "А ви полинули,",
          "Мене покинули!",
          "От вони їй скинули по пір'ячку, а самі полетіли далі.",
          "Коли летить третій табуночок, побачили дівчину і зараз:",
          "- Онде наша діва,",
          "Онде наша Іва,",
          "На метеному дворці,",
          "На тесаному стовпці.",
          "Кужілочка шумить,",
          "Веретенце дзвенить.",
          "Скиньмо по пір’ячку,",
          "Нехай летитиь з нами!",
          "Скинули їй по пір'ячку, дівчина увернулася в пір'ячко, зробилася качечкою і полетіла з табуночком.",
          "А дід і баба знову зосталися самі собі."
        ],
        "audio": {
          "size": 2548214,
          "duration": 318000
        },
        "image_count": 1
      }
    ]
  },
  {
    "id": 52,
    "name": "Лебідь, рак і щука",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Плавав лебідь на воді понад берегом; зігнувши шию, дивився у воду. Пливла мимо щука, зупинилась і питає:",
          "— Скажи, будь ласкавий, де ти буваєш, коли річка замерзає?",
          "— А навіщо тобі знать?",
          "— Та я хотіла на зиму куди-небудь утекти, а то під льодом задихаюся без свіжого повітря.",
          "— Я на зиму лечу звідси в теплий край та й живу там до весни.",
          "— Візьми і мене з собою! — сказала щука.",
          "— А чого ж, про мене — все одно, хочеш — так подамось разом, веселіш буде.",
          "Почув їхню розмову рак і каже:— Візьміть і мене!",
          "— Ну так що ж, хочеш — вирушай і ти з нами; гуртом веселіше буде; діждемо осені, я вам скажу, коли летіти.",
          "Лебідь, бач, думав, що як вони плавають у воді, то вміють і в повітрі літати.",
          "Минуло літо, настала осінь, лебідь і каже:",
          "— Ну, пора летіти у вирій, збирайтеся па завтра, після обіду рушимо в дорогу.",
          "Щука сказала ракові. Рак подумав і каже:",
          "— А як же ми, сестро, будем на сухопутті жить без їжі? Давай візьмемо з собою на дорогу харчів, щоб вам вистачило до теплого краю.",
          "— А як же ми візьмемо? — спитала щука.",
          "— Та давай складемо харчі на візок, упряжемось в нього і подамось. Запросимо і лебедя за компанію, він нам поможе, втрьох потягнем за собою харчі.",
          "Рак і щука добули воза, насукали з трави постороп-кіо і чекають лебедя. На другий день прилетів лебідь і каже:",
          "— Ну, ви тут готові? А то я вже лечу!",
          "— Готові, готові, тільки ти, будь ласка, поможи нам, віз везти; давай ми всі троє впряжемось і подамося.",
          "— Добре, чіпляйте посторонка мені за ногу.",
          "Рак прив'язав лебедя за ногу. Свого посторопка взяв у клешні, а щука за третього вчепилася зубами.",
          "— Ну, разом! Рушай!",
          "Рак шарпнув назад, хвостиком замелькав, щука стрілою розігналась у воду, на глибину, а лебідь, замахавши крилами, рвонувсь угору; обірвались усі посторонки, по дали возові ходу.",
          "Хто з них був винен, а хто прав, цього ніхто не знав і судити їх ніхто не став. Тільки жаби добре насміялись і немало дивувалися, чого рак і щука не за своє діло брались."
        ],
        "audio": {
          "size": 1510034,
          "duration": 188000
        },
        "image_count": 1
      }
    ]
  },
  {
    "id": 51,
    "name": "Пан Коцький",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "В одного чоловіка був кіт старий, що вже не здужав і мишей ловити. От хазяїн його взяв та й вивіз у ліс, думає: «Нащо він мені здався, тільки дурно буду годувати,— нехай лучче в лісі ходить».",
          "Покинув його й сам поїхав.",
          "Коли це приходить до кота лисичка та й питає його:",
          "— Що ти таке?",
          "А він каже:— Я — пан Коцький.",
          "Лисичка й каже:",
          "— Будь ти мені за чоловіка, а я тобі за жінку буду.",
          "Він і згодився. Веде його лисичка до своєї хати,— так уже йому годить: уловить де курочку, то сама не їсть, а йому принесе.",
          "От якось зайчик побачив лисичку та й каже їй:",
          "— Лисичко-сестричко, прийду я до тебе на досвітки.",
          "А вона йому:",
          "— Є у мене тепер пан Коцький, то він тебе розірве.",
          "Заєць розказав за пана Коцького вовкові, ведмедеві, дикому кабанові.",
          "Зійшлися вони докупи, стали думати, як би побачити пана Коцького,— та й кажуть:",
          "— А зготуймо обід!",
          "І взялися міркувати, кому по що йти. Вовк каже:",
          "— Я піду по м'ясо, щоб було що в борщ.",
          "Дикий кабан каже:",
          "— А я піду по буряки і картоплю.",
          "Ведмідь:",
          "— А я меду принесу на закуску.",
          "Заєць:",
          "— А я капусти.",
          "От роздобули всього, почали обід варити. Як зварили, почали радитись, кому йти кликати на обід пана Коцького.",
          "Ведмідь каже:",
          "— Я не підбіжу, як доведеться тікати.",
          "Кабан:",
          "— А я теж неповороткий.",
          "Вовк:",
          "— Я старий уже і трохи недобачаю.",
          "Тільки зайчикові й приходиться.",
          "Прибіг заєць до лисиччиної нори, коли це лисичка вибігає, дивиться, що зайчик стоїть на двох лапках біля хати, та й питає його:",
          "— А чого ти прийшов?",
          "Він і каже:",
          "— Просили вовк, ведмідь, дикий кабан, і я прошу, щоб ти прийшла зі своїм паном Коцьким на обід.",
          "А вона йому:",
          "— Я з ним прийду, але ви поховайтесь, бо він вас розірве.",
          "Прибігає зайчик назад та й хвалиться:",
          "— Ховайтесь, казала лисичка, бо він як прийде, то розірве нас.",
          "Вони й почали ховатися: ведмідь лізе на дерево, вовк сідає за кущем, кабан заривається у хмиз, а зайчик лізе в кущ.",
          "Коли це веде лисичка свого пана Коцького. Доводить до столу, а він побачив, що на столі м'яса багато, та й каже:",
          "— Ма-у!.. Ма-у!.. Ма-у!..",
          "А ті думають: «От вражого батька син, ще йому мало! Це він і нас поїсть!»",
          "Виліз пан Коцький на стіл та почав їсти, аж за ушима лящить. А як наївсь, то так і простягсь на столі.",
          "А кабан лежав близько столу в хмизі, та якось комар і вкусив його за хвіст, а він так хвостом і крутнув; кіт же думав, що то миша, та туди, та кабана за хвіст. Кабан як схопиться, та навтіки!",
          "Пан Коцький злякався кабана, скочив на дерево та й подерся туди, де ведмідь сидів. Ведмідь як побачив, що кіт лізе до нього, почав вище лізти по дереву, та до такого доліз, що й дерево не здержало — так він додолу впав — гуп! — та просто на вовка,— мало не роздавив сердешного.",
          "Як схопляться вони, як дременуть, то тільки видко. Заєць і собі за ними — забіг не знать куди... А потім посходились та й кажуть:",
          "— Такий малий, а тільки-тільки нас усіх не поїв!"
        ],
        "audio": {
          "size": 2338511,
          "duration": 291000
        },
        "image_count": 1
      }
    ]
  },
  {
    "id": 50,
    "name": "Вовк гусям грав",
    "create_date": 0,
    "tags": [
      "text"
    ],
    "content": [
      {
        "text": [
          "Раз іде собі голодний вовк лісом, спустив голову до землі і нюхає, а часом підійме вгору і дивиться кругом, чи нема десь чим поживитися. А такий голодний, що вже ледве на ногах волочиться.",
          "Раз, на його щастя, помітив у полі громаду білих гусей і просто до них звернув.",
          "Гуси як побачили голодного вовка, що до них повертає, то почали між собою жвавіше розмовляти та підіймати голови в його сторону. Наперед тієї гусячої громади виступив найстаріший сірий гусак і каже до вовка:",
          "— Що хочеш, пане вовче, і кого тут шукаєш?",
          "— Я вас, гуси, поїм,— каже голодний вовк ледве чутним голосом.",
          "— А яке маєш право нас поїсти? — запитався старий гусак.",
          "— Я дуже голодний і тому маю право вас поїсти.",
          "— Добре, пане вовче,— озвався поважним голосом старий гусак,— ми тобі не боронимося, бо знаємо, що більший меншого завжди має право з'їсти, але і то знаєм, пане вовче, що найбільшим грішникам перед смертю останню волю виконують.",
          "— Яке то ваше останнє бажання? Скажіть, то виконаю,— сказав вовк.",
          "— Ми добре знаємо, що мусимо погинути, то просимо, пане вовче, щоби ти нам заграв яку ноту, щоби ми ще в останній раз затанцювали.",
          "— Я вам заграю, але пильнуйте чимскорше танцювати, бо я дуже голодний.",
          "— Грай, грай, якої найкраще знаєш.",
          "Вовк зняв голову догори, зажмурив очі, бо свою музику знав напам'ять, без нот, і почав бреніти, а гуси почали гагати і бігати один за одним, лиш раз! — і знялися вгору на крила та полетіли. А коли вовк скінчив свою музику, подивився навколо себе за гусьми, а гуси вже далеко.",
          "Голод не тітка, як каже прислів'я. Вовкові голод докучає. Вже і не дивиться ні на що, а просто близь до села йде, щоби щось скорше знайти попоїсти. І так надибав на полі одного коня. І каже до коня:",
          "— Но, коню, я тепер тебе із'їм, бо я дуже голодний.",
          "— Я тобі, вовче, не забороняю, щоби ти мене їв, маєш право,— сказав кінь.",
          "Вовк дуже втішився симпатією до коня і що знову добре собі заживе, бо кінь не полетить так, як гуси.",
          "— Но, коню, лягай собі на землю, нехай тебе з’їм,— каже вовк.",
          "— Зараз будеш їсти,— сказав кінь до вовка,— лиш наперед добре собі роздумай, чи можеш мене із'їсти разом із підковами, бо я і сам не знаю, чи я маю підкови на ногах, чи ні; то хіба би ти, вовче, подивився на мої задні ноги, бо я не бачу сам.",
          "Вовк нахилив свою голову коневі до задніх ніг, щоби добре придивитися, чи є в коня підкови. Кінь зараз обома ногами вдарив вовка по зубах так, що той лиш перевернувся далеко позаду. А коли вовк прочунявся, то кінь був уже далеко...",
          "Іде вовк далі полями і стрічає на полі лошака, каже до нього.",
          "— Я тебе, лошаку, із'їм.",
          "— Можеш мене відразу починати їсти, але знаєш добре, що мені мусиш наперед заспівати «вічная пам'ять», доки я ще живий,— сказав вовкові лошак,— бо як мені не заспіваєш, то тоді мною удавишся.",
          "— І все? — сказав вовк.— То я тобі зараз заспіваю!",
          "— Ну, починай, бо багато часу нема,— сказав на то лошак.",
          "Вовк зажмурив очі і завив «вічная пам'ять» на цілу околицю. А коли доспівав і подивився довкола себе, то за лошаком вже давно слід застив.",
          "Вовк був дуже розгніваний сам на себе, що дався дурному лошакові обманути, та іде собі дальше дуже голоден і засмучений, що була нагода попоїсти смачного м'яса, а до цього часу не вдалося...",
          "Коли підійшов над один берег, то звідти помітив, що під берегом в болоті лежала громада диких свиней. Він приблизився до них і вже не знав, що казати, лиш лакомо дивився на тучних свиней.",
          "— Що хочеш від нас, пане вовче? — перебила стара свиня тоді, коли вже вовк розняв рот та хотів щось сказати.",
          "— Я дуже голодний, то хочу вас поїсти,— сказав нарешті вовк.",
          "— Добре,— згодилася стара свиня,— ми тобі дамося поїсти, але мусиш нас наперед висповідати, бо ми, свині, дуже грішні і не хочемо без сповіді повмирати.",
          "— Як я можу вас сповідати, коли я на попа не вчився і ним не був ніколи?",
          "— То не є хиба, що ти не був попом. Я тебе навчу, лиш ти стань над берегом, а ми всі одна з другою будемо у тебе сповідатися від своїх гріхів.",
          "Згодився на то вовк і став над берегом та чекав, як то свині будуть сповідатися.",
          "Свиня розігналася і вдарила вовка головою у черево, так що вовк лиш покотився вниз кручею. По хвилі ледве виліз на берег, але свиней вже ніде не видно було. І знову забрався до лісу.",
          "Іде вовк лісом та й дивиться. А там чоловік рубає дрова. Коли приходить ближче до чоловіка, то знайшов під корчами торбу з хлібом і ковбасою, що чоловік там сховав собі на обід. Вовк наперед поїв хліб, а ковбасою грався і кинув так нею угору, що ковбаса завісилася на гілку. І вовк хоч як спинався та підскакував догори, але не міг досягнути. Тоді почав голосно вити і сам до себе сказав:",
          "— О, який я дурень! Чи мені було гусям грати, коли я не музикант?!.. Мені було їх поїсти! Чи я мусив бути кобилі за коваля, коли я ковальства не учився і на коваля не родився?!.. Або я мусив бути лошаті дурному за дяка і співати «вічная пам'ять», коли я не дяк?!.. Чи мені було свині сповідати, коли я на попа не учився і не такого роду?!. Та не мав права свині сповідати!.. А тепер мені було такою доброю і смачною ковбасою гратися?!. Мені було б хоч ковбасу поїсти наперед! Ой я й дурник... Дарма у вовчій школі не вчився!"
        ],
        "image_count": 1
      }
    ]
  },
  {
    "id": 49,
    "name": "Пес із вовком воював",
    "create_date": 0,
    "tags": [
      "text"
    ],
    "content": [
      {
        "text": [
          "Вовк і пес жили, як два брати. Що сталося в лісі, вовк доповідав псові, а що сталося в селі, то пес доповідав вовкові.",
          "Настав час, що вовк дуже постарів, бо вже й зубів не мав і не міг собі поживу найти в лісі. Прийшов у село до пса і скаржиться, що він не годен собі їсти роздобути і най йому дещо поможе.",
          "Пес каже:",
          "— У мого хазяїна льоха має малі пацята. Можеш звідти взяти двоє пацят, і то не буде слідно й видно, що там хибить, лише аби не було ніякого крику.",
          "Вовк прийшов до стайні і взявся пролізати через вікно, а там почали коні іржати, корови бриніти, свині квічати, вівці бляяти. Ціла війна сталася у стайні. Пес дуже напудився і зігнав хазяїна своїм гавканням. Той устав, вийшов на двір, увидів, що в стайні е вовк, узяв рушницю і поранив вовка. Вовк забрався в ліс. Через місяць прийшов до пса і знову говорить йому:",
          "— Ти в мене не брат і не друг. Ти мене прозрадив, і твій хазяїн мене постріляв. Я ледве за місяць вилікувався. Я тобі оголошую на двадцяте число війну. Під великим дубом будемо битися.",
          "Забрався вовк знову до лісу глядати собі звірів, які б допомогли йому воювати із псом. А пес із переляку, що треба воювати, захворів, порозкидав ноги, голову і зробив голодовку, щоб іздох, щоб не йшов воювати з вовком. Хазяїн закликав ветеринарного лікаря, аби провірив, на яку хворобу захворів пес, що з ним сталося. Лікар оглянув: пес здоровий.",
          "Підходить до пса кіт і каже:",
          "— Що з тобою, що не хочеш їсти?",
          "— Іди ти від мене геть,— каже пес,— бо все одно не допоможеш мені. Лікар не знав, що мені є, і ти не знатимеш.",
          "Однак кіт не відступав від пса, докучав доти, що той сказав:",
          "— У мене велике нещастя. Мені треба двадцятого числа йти з вовком воювати. Але нема з ким іти, а сам сили не маю.",
          "Кіт говорить псові:",
          "— Візьми з собою мене, качура й гусака, і підемо на війну.",
          "Настав час, вовк узяв собі ведмедя, дику свиню, лисицю, і пішли до того великого дуба. Тут свиня зарилася у листя під ліщину, лисиця сіла під дуба, ведмедя вовк загнав на дуба, аби позирав, коли буде йти противник, а сам вовк став збоку на горбочку. Чекають. Вовк гойкає на ведмедя:",
          "— Чи йдуть уже?",
          "— Ні, ще не видно,— відповідає ведмідь.",
          "Через деякий час вовк знову до ведмедя:",
          "— Ну як там?",
          "— Ідуть, ідуть,— гукає ведмідь.— Іде один карабінер (пес), другий іде мінометник (гусак, бо він голову несе вверх, як міномет), а третій іде кулеметник (качур) і висе стріляє: «То-то-то-то-то, то-то-то-то-то, то-то-то-то-то! » А четвертого (кота) не можна визначити, що то є.",
          "Прийшли під дуба, а дика свиня закрутила хвостом у листі. Кіт подумав, що то миша, скочив і відкусив хвіст. Свиня зі страху швидко піднялася і втікла. Кіт теж перелякався, бо ще таку велику мишу не видів, наїжачився і скочив на дуба, де сидів ведмідь. Той почав тікати горі дубом до верха. Але став на тонку галузку. Галузка вломилася, ведмідь упав на лисицю, що була під дубом, і відірвав їй хвіст. І так усі четверо: вовк, ведмідь, дика свиня і лисиця тікали до лісу, що й не оглядалися.",
          "Зупинилися на одній поляні і стали розбирати, яка то була страшна війна. Свиня говорить:",
          "— Як шаблею рубанув мене, то й хвоста не стало.",
          "— Як тебе рубанув, то скочив на дуба і за мною,— каже ведмідь.— Я дерся горі дубом, дерся, галузка вломилася, і я полетів. Легко було летіти, та тяжко було приземлятися, бо тепер мене дуже кістки болять.",
          "А лисиця каже:",
          "— А на мене бомба впала і хвіст відірвала.",
          "— Я все бачив,— зізнається вовк,— як ви воювали, але не міг чекати до кінця, мусив утікати, бо я вже старий. Від того дня пес і вовк не дружать, бо пес виграв війну."
        ],
        "image_count": 1
      }
    ]
  },
  {
    "id": 48,
    "name": "Хитрий їжак",
    "create_date": 0,
    "tags": [
      "text"
    ],
    "content": [
      {
        "text": [
          "Одного разу бігла лисиця до саду і здибала по дорозі їжака:",
          "- Добрий день, їжаче!",
          "Каже їжак:",
          "- Доброго здоров'я!",
          "— Ходи зо мною у виноградник.",
          "А він каже:",
          "- Ой страшно, лисичко, бо там господар накладає сильце; можем упасти у біду.",
          "— О, я,— каже,— не боюся, я навчена, то дам собі раду!",
          "І пішли.",
          "Наїлися вони винограду і вертаються, та й лисичка піймалася у сильце.",
          "- Ей,— каже,— їжачку, братчику, рятуй!",
          "— Ой ні, не поможу, бо я казав, що не знаю; та ж ти мені казала, що навчена.",
          "— Ой,— каже,— я уже зі страху забула геть усе.",
          "Уздрів їжак, що біда, і зачав їй радити.",
          "- Нічого,— каже,— не роби, лиш як господар прийде, то ти зробися неживою — опусти голову, ноги, так якби була мертва, і, може, ця штука удасться.",
          "А тут і господар. Став над лисицею і каже:",
          "- От,— каже,— шкода, що я не був чотири дні у саду, аж лисиця засмерділась.",
          "Узявся одною рукою за ніс; а другою вхопив лисичку за хвіст та й викинув її через пліт.",
          "А лисиці лиш цього було треба. Схопилася та й пішла додому. Щось четвертої днини іде лисичка знов у виноград. Іде попри їжакову нору і знов кличе його у товаристві у виноград.",
          "- Та ти забула уже, що з тобою було?",
          "— Ходи, ходи.",
          "От наїлися вони знов винограду та й лиш зачали іти, а тут їжак упав у сильце.",
          "- Ей,— каже,— сестричко-лисичко! Рятував я тебе, порятуй і ти мене.",
          "— А що я тобі допоможу? Я тобі не поможу нічого!",
          "Та й іде геть.",
          "- Рятуй, бійся Бога!",
          "А лисичка і не чує. Але їжак заплакав:",
          "- Сестричко! Дуже ми жили файно, ходи хоч розпрощайся зо мною.",
          "Вернулася лисичка, та й обнялися обоє.",
          "- Ой,—каже їжак,— поцілуймося, бо знаєш, що мені смерть зараз.",
          "І лисиця вивалила язик і хоче їжака цілувати. Тоді їжак зловив лисицю зубами за язик і міцно тримає. Зачала лисиця пищати не своїми голосами так, що учув господар та й убіг до саду. Є здобич! Узяв він хутко лисицю, а їжака поволеньки вибрав із сильця і пустив у сад."
        ],
        "image_count": 1
      }
    ]
  },
  {
    "id": 47,
    "name": "Цап та баран",
    "create_date": 0,
    "tags": [
      "text"
    ],
    "content": [
      {
        "text": [
          "Були собі чоловік та жінка, мали вони цапа й барана.",
          "От, було, цап побіжить на город по капусту - і баран туди, цап у сад - і баран за ним.",
          "- Ох, жінко,- каже чоловік,- проженімо ми цих барана й цапа, а то за ними ні сад, ні город не вдержаться. А забирайтесь-но, цапе й баране, собі куди-небудь, щоб вас не було у мене в дворі.",
          "Пішли вони. Ідуть та й ідуть. Посеред поля лежить вовча голова.",
          "- Бери, баране, голову, бо ти дужчий.",
          "Ох, бери, цапе, ти, бо ти сміливий.",
          "Узяли голову і вкинули у торбу.",
          "Ідуть та й ідуть, коли віддалік горить вогонь.",
          "- Ходімо й ми туди, там переночуємо, щоб нас вовки не з'їли.",
          "Приходять, аж то вовки кашу варять.",
          "- А, здорові, молодці!",
          "- Здорові! Здорові?.. Ще каша не кипить - м'ясо буде з вас.",
          "Ох, як там цап налякався, а баран давно вже труситься. Цап і придумав:",
          "- А подай лишень, баране, оту вовчу голову!",
          "Приніс баран.",
          "- Та не цю, а подай більшу! - каже цап.",
          "Баран знову тягне ту ж саму.",
          "- Та давай ще більшу!",
          "Мовчать вовки. От один із них і починає:",
          "- Гарно каша кипить, тільки нічим долить - піду я по воду.",
          "Як пішов вовк по воду, то й не вернувся: \"Хай вам абищо!\"",
          "Набридло другому його дожидати:",
          "- Е, вражий син, пішов та й сидить, нічим каші долить.",
          "Побіг і той і не вернувся. А третій сидів-сидів:",
          "- Ось піду лишень я їх прижену.",
          "Як побіг, так і той радий, що втік.",
          "Тоді цап до барана:",
          "- Нумо скоріше хапатись, щоб нам кашу поїсти та звідси убратись.",
          "Ох, як передумав один вовк:",
          "- Ходімо, ми їх поїмо, вражих синів.",
          "Прийшли, аж тих уже немає - побігли та й на дуба забрались.",
          "Стали вовки гадати, як би їх наздогнати. Як стали йти і знайшли їх на дубі. Цап виліз аж на верх, а баран - нижче.",
          "- От лягай,- кажуть вовки ковтунуватому вовкові,- ти старший, то й придумай, як нам їх добути.",
          "Ліг вовк догори ногами й почав ворожити. Баран на гіллі сидить та так і дрижить весь. Як упаде, та просто на вовка!",
          "Цап тут як закричить:",
          "- А подай-но мені ворожбита!",
          "Вовки як схопились, так аж пил по дорозі закурився. А цап та баран безпечно пішли собі."
        ],
        "image_count": 1
      }
    ]
  },
  {
    "id": 46,
    "name": "Віл наввипередки з конем бігав",
    "create_date": 0,
    "tags": [
      "text"
    ],
    "content": [
      {
        "text": [
          "Стрінувся одного разу ще за давніх, дуже давніх часів кінь з волом, і завели жваву розмову про те, хто з них скоріше бігає. Кінь твердить своє, а віл своє.",
          "— Ти тільки подумай,— говорив сердито віл до коня,— я побіг би набагато швидше, ніж ти, але боюся, щоб земля не провалилась підо мною. Ти ж знаєш, який я великий, яка в мені сила!",
          "— Це тобі так здається,— посміхаючись сказав кінь.— А якби дійшло до діла, то ти нічого не докажеш.",
          "— А ми можемо спробувати, хто швидше бігає,— рішуче махнув рогами віл.",
          "От і рішили вони випробувати свої сили — хто зможе швидше і довше бігти. Кінь рушив собі, а віл собі. Побігли наввипередки.",
          "«Та хіба я гірший від коня? Хіба я не докажу те, що кінь?» — думав тепер віл, сердито махаючи рогами.",
          "Його страшенно сердило те, що кінь побіг набагато швидше, ніж він. Та, не гаючи й хвилини часу, рушив у путь і віл. Біг неборак з такою силою, що земля стогнала під його ногами.",
          "«Як бігти, то бігти»,— думав собі віл.",
          "І, мабуть, все було б добре, якби вола по дорозі не стрінуло нещастя... Надбіг віл на глибокий рів і, мов галушка, полетів на дно.",
          "«Оце я так і думав, що земля провалиться підо мною»,— бідкався тепер віл.",
          "Пролежав і простогнав на дні ями, може, з півгодини. Аж тут бачить: над ровом стоїть якийсь чоловік.",
          "— Що ти тут робиш? Як ти попав у таку глибоку яму? — посміхаючись, запитав незнайомий.",
          "— Попав — як попав,— процідив сердито віл,— але як звідси вибратися? Це ж глибінь, чоловіче добрий!",
          "Потім віл розповів чоловікові про свою розмову з конем, а потім зі сльозами в очах став просити та благати:",
          "— Допоможи мені, чоловіче добрий, вибратися звідси. Якщо ні, то я тут загину.",
          "— Не бійся, я тобі допоможу,— відповів лагідним тоном чоловік.",
          "Потім побіг скоренько додому, запряг свої два воли у віз і побіг до тої ями, де знаходився віл. Спустився бічним ходом на дно ями, прив'язав вола до воза і за кілька хвилин віл був уже на поверхні ями, на березі.",
          "— Ніколи більше не буду швидко бігти. Нехай біжить кінь, якщо він такий хитрий і розумний, я буду йти помалу,— заявив сердито віл, прощаючись з чоловіком.",
          "І від того часу, та і по сьогоднішній день, воли ніколи швидко не бігають і не спішать…"
        ],
        "image_count": 1
      }
    ]
  },
  {
    "id": 45,
    "name": "Лев тонув у колодязі",
    "create_date": 0,
    "tags": [
      "text"
    ],
    "content": [
      {
        "text": [
          "Давним-давно колись у дрімучих лісах з’явився лев, та такий величезний та грізний, що, бувало, як,заричить, так усі звірі тремтять, як осикове листя. А як побіжить, бувало, на роздобичу, так усіх, хто б йому не попався по дорозі, розриває на шматки і кидає. Наскочить, бувало, на табун диких свиней і всіх подушить. Мало яка втече од нього, а собі для їжі він брав тільки одну. Звірі з переполоху не знали, що їм робити. Зібрали громаду і почали радитися. От ведмідь і каже:",
          "— Знаєте що, панове? Лев щодня задирає нас не менше як по десять штук, а іноді і двадцять душ перепсує, а з'їдає він мало, одного або двох, не більше, а останні гинуть дарма, бо він кожного разу хватається за свіжину, вчорашнього не стане їсти. Так от, давайте ми його урезонимо.",
          "— Піди, попробуй, побалакай з ним! — обізвався вовк.— Він наших речей і слухати не буде. Усіх наших посланців розтерзає на куски, і тим діло кінчиться.",
          "— А от спробуймо, що воно вийде! — каже ведмідь.— Тільки кого б нам послати до нього?",
          "— Іди ти, ведмедю,— сказав вовк,— ти більший од усіх і сильніший.",
          "— Куди там моя сила годиться! Все одно я його не здолаю, як він кинеться на мене; так що сила моя тут ні до чого. Краще ти, вовче, йди, ти наче меткіший од мене.",
          "— Що з того, що я меткіший? Що ж ти думаєш, що я встигну втекти од нього, коли він кинеться доганяти мене? Тут треба придумати що-небудь інше, а сила наша і моторність не поможе.",
          "Виступив олень і каже:",
          "— Знаєте що? Тут треба зуміти до лева підступити, із чого розмову почать, щоб він одразу не розгнівався.",
          "— Ну так іди ти, оленю, коли ти такий розумний.",
          "— Та я сам за це діло не берусь, а я тільки так кажу, що з левом балакать запросто не можна, бо не з своїм же братом. Треба зуміти до його підійти.",
          "— А кого ж ми повинні послати, на твою думку?",
          "— Та, по-моєму, давайте пошлемо лисицю. Вона здатна на хитрощі, може, вона зуміє підлеститись до лева і розкаже йому, в чім річ.",
          "— Добре ти подумав,— гукнули всі звірі,— вона зуміє до нього підійти.",
          "Позвали лисицю, ведмідь і каже:",
          "— Лисичко, треба тобі йти до лева побалакати з ним, урезонити його якось, а то сама бачиш, що він нас переводить дарма.",
          "— А що ж, я хіба у бога теля з'їла, чи що? Хай хто-небудь інший піде. Коли ніхто не хоче йти. Так давайте виміряємося, кому припаде йти, той нехай і йде.",
          "— Ні, лисичко, так не вийде діло: бува припаде йти тому, хто не зуміє й слова промовити, що ж воно вийде? Він там з ляку наварнякає абичого і замість того, щоб випрохати у лева милості, ще дужче розгнівить його. Громада вирішила тебе, лисичко, послати, а не хочеш, то зараз же буде тобі смерть, розтерзаєм тебе на клоччя.",
          "Лисиця засумувала, не знає, що їй робити. Не піти — біда, і піти — теж не мед. Думала, думала, а далі й каже:",
          "— Ну, панове, піду, спробую; видно, моя доля така.",
          "Довго лисичка никала по лісі, боялась підходити до лева; то в один кінець поверне, то в дру-.гий, і все придумувала, як одурити лева, бо видима смерть страшна була. А далі несподівано наткнулася на колодязь. Тут вона й подумала: «Краще я втоплюся, ніж живцем оддаватися в зуби паскудного кровопивця. То я одразу потону, захлинусь і без болю загину, а то буду терпіть муку, поки він мене не розтерзає».",
          "Підійшла лисиця до колодязя, обійшла кругом, понюхала, заглянула в колодязь, а там вода далеко, далеко. Придивилась, аж звідти теж лисиця дивиться на неї. Вона одразу не догадалася, що то ж її відображення. Кивнула головою — і та кивнула, вона язик висолопила: «Е, стій! Це ж моя образина. Недарма кажуть, що подивись у воду на свою вроду. Спробую я одурити лева; якщо він цього не знає, то я його піймаю».",
          "Од колодязя лисичка попрямувала прямо до лева. Вона трохи повеселішала і пішла швиденько, а було вже надвечір. Стала лисиця наближатися до левових палат, аж звідти лев грізно ричить.",
          "Злякалася лисиця, вклонилася низько та й каже:",
          "— Ваша степенність, не веліть карати, веліть слово промовити, я вам розкажу, чого я до вас прийшла. Звірі послали нас аж трьох, двох зайців і мене, ще з самого ранку, щоб ми поздоровили вас з іменинами. Ішли ми до вашої милості швиденько. Нас перестрів якийсь звір, схожий на вашу милість, і питає: «Куди ви йдете?» А я кажу: «Ідемо до лева, нас звірі послали, щоб ми його з іменинами поздоровили». А звір той як закричить на нас: «Який там може бути лев? Я лев, мені всі повинні повинуватися; я вас не пущу, ви мої». Почала я прохати його: «Та як же так? Він нас дожидає, сьогодні він іменинник, незручно. Він на нас розгнівається і всіх подушить». А він каже: «Яке мені до того діло, що він іменинник? Я його з'їм, як захочу». Довго я умовляла його, щоб він одпустив хоч мене, ледве одпрохалась.",
          "Лев розсердився, забув про те, що він голодний, питає грізно:",
          "— Де той звірюка живе?",
          "— Та він там живе, в кам'яних палатах.",
          "Лев схопився та як заричить, аж луна по лісу розляглась, неначе в другому кінці лісу другий лев заричав. Лисиця й каже:",
          "— Ваша степенність, чуєте, як він заричав? Це він вас дратує.",
          "Лев іще дужче розлютився.",
          "— Та я його, поганця, на шматки розтерзаю! Як він сміє перечити мені? Це мій ліс. Ходім швидше туди, покажи мені, де саме він живе.",
          "Лисиця повела лева до того колодязя.",
          "Підійшли до колодязя, лев питає:",
          "— Де він, покажи мені.",
          "— Він тут, ось у цих кам'яних палатах,— каже лисиця,— я боюсь близько підходити, а то він мене з'їсть. Ви самі подивіться.",
          "Лев підійшов, глянув у колодязь — аж звідти дивиться на нього лев! Він вискалив зуби, і той лев вискалив зуби. Він тоді ще дужче заричав та прямо у колодязь — плиг! Стіни були цементовані і далеко одна від одної, так що вибратися ніяк не можна було, ні за що було зачепитися. Лев бовтався там, поки й захлинувсь. А лисиця діждалась, поки лев утопивсь, а потім помчала до звірів.",
          "До звірів лисиця наближалась така весела, що вони одразу помітили, що вона несе якусь радісну звістку.",
          "Підійшла вона до них. Звірі й питають:",
          "— Ну, що ж, була у лева чи й зовсім не ходила до нього?",
          "— Ходила, тепер лева поминайте як звали: він утопився, я його одурила.",
          "— Як одурила?",
          "Вона їм розказала все, як було. Звірі од радості аж підскакувати почали. Не можна було й пером описать їх радості."
        ],
        "image_count": 1
      }
    ]
  },
  {
    "id": 44,
    "name": "Покумалася лисиця з вовком",
    "create_date": 0,
    "tags": [
      "text"
    ],
    "content": [
      {
        "text": [
          "Жила-була собі лисичка в однім лісі. Пішла вона в село, залізла до одного чоловіка в комору, вкрала ковбасу і принесла до своєї нори. Приходить вовк і говорить:",
          "— Як у тебе тут файно пахне ковбасою! Я так би їв, що аж слина з язика цяпає.",
          "А лисичка каже:",
          "— Давай покумаємося, будемо вірні друзі, і я тебе поведу, де можна доста ковбаси їсти.",
          "От вони й покумалися. Веде лисичка вовка у село. Приходять до хати. Вікно в коморі було відчинене. Лисичка плиг у вікно — і в комору, а вовк — за нею. Лисичка роздивилася, понатягала ковбаси на шию — і в ліс, там сховала і бігом назад до комори. І так усю ковбасу поносила. А вовк добрався до шинки, солонини і давай їсти. їсть та їсть, і наїв такий бебех, що почав лізти у вікно і не пролазить. Сів собі й почав вити:",
          "— Ву-у-у-у! Ву-у-у-у!",
          "А в хаті почули і як набрали хто ціп, хто сокиру, довбню та давай вовка плющити по бебехові, по хребту, по голові. Вовк із комори заскочив до хати, а з хати як собою гепне у вікно, вікно розбилося, і вовк утік.",
          "Ледве живий іде вовк дорогою. А лисичка-кума намастилася медом, викачалася в паздір'ї і суне навстрічу кумові-вовкові. Вовк скаржиться їй:",
          "— Ой кумо, як мене били!",
          "— Слабо тебе били, куме,— обізвалася лисиця.— Мене били, то з мене, глянь, аж кісточки стирчать!",
          "Вовк пожалів лисицю й каже:",
          "— Сідай, кумо, на мене, я тебе понесу.",
          "Лисичка-кума вискочила на вовка, і той несе її. А вона собі приспівує:",
          "— Несе битий небитого, у вереті завитого.",
          "А вовк і каже:",
          "— Що ти, кумо, так співаєш?",
          "— Та то, куме, мене дуже болить, і я собі приспівую, і здається тоді, що не так болить.— І знову співає: — Несе битий небитого, у вереті завитого. Несе битий небитого, у вереті завитого.",
          "Вовк почав уважно прислухатися і розібрав, що лисиця співає. Скинув її з себе і каже:",
          "— Ах ти, сяка-така кумо, я тебе роздеру!",
          "Лисиця так кинулася навтіки, що лиш закурилося за нею. А вовк пустився доганяти. Прибігла лисиця до обриву, над яким росли дерева, заскочила в нору і сидить собі. Нора була вузенька. Вовк не міг туди вміститися. Сягає він за лисицею лапою. Коли вовк схопить куму за ногу, лисиця говорить:",
          "— Тягни, дурню, корінець!",
          "І вовк відпустить ногу. А коли схопить за корінь і тягне, думаючи, що то лисиця, вона кричить:",
          "— Ой, болить, ногу мені поламаєш!",
          "А вовк тягне, тягне і ніяк не може витягнути лисицю з нори. Як намучився добре, лишив свою куму в тім обриві й пішов собі в ліс. Через деякий час лисичка вибралася звідти і подалася далі добувати собі поживу. Йде дорогою й бачить: їдуть сани з кіньми. (А то було зимою). На санях — два риболови везуть рибу, яку наловили у ставку. Лисиця лягла на дорогу і прикинулася дохлою. Чоловіки підійшли і говорять:",
          "— Диви, дохла лисиця лежить.",
          "Взяли вони лисицю та й кинули на сани до риби. Поганяють коней і не оглядаються назад. А лисиця тим часом бере рибу і кидає на дорогу. Як виметала всю рибу, сама скочила на дорогу і давай рибу хапати і носити в свою нору. А ті риболови прийшли додому, дивляться, а на санях ні риби, ні лисиці. Повернули назад по тій дорозі, але нічого не знайшли.",
          "Небагато часу пролетіло, і приходить вовк до куми-лисички в гості. Бачить, лисичка собі рибу їсть. Вовк просить її:",
          "— Дай мені, кумочко, хоч трохи рибки, бо я дуже голоден.",
          "— Еге, який ти розумний,— каже лисиця.— Готове і дурень буде їсти. Я дуже тяжко ловила рибу. Іди й ти собі налови.",
          "— Я не знаю, де і як ловити,— каже вовк.",
          "— Я тебе навчу,— погодилася лисичка-кума. І повела лисичка вовка ловити рибу. А там біля села текла річка. А в річці люди зробили ополонку і звідти носили воду. Лисиця привела вовка до ополонки і каже:",
          "— Сідай тут, хвіст опусти у воду і приспівуй собі: «Ловися, рибко, мала й велика! Ловися, рибко, мала й велика!». Але скоро не витягуй хвоста, посиди, щоб якнайбільше наловилося.",
          "Сидить вовк, сидить. Попробував хвіст тягнути, а хвіст уже замерзає у воді. Він думає собі: «Ще не тягну, бо мало наловилося. Ще потримаю». Як посидів зо дві години, а хвіст так і примерз до води. Тягне вовк, тягне — ніяк витягнути не може. Сіпає хвостом то в один бік, то в другий — нічого не виходить. І мусив вовк сидіти до рана. Вранці люди ідуть по воду, видять — на льоду вовк — і давай кричати:",
          "— Вовк! Вовк!",
          "Похапали в руки палиці, довбні, вила, хто що міг, обступили вовка і так били, що той ледве вирвався і без хвоста втік до лісу. Відтоді лисичка-кума більше не зустрічалася з своїм кумом-вовком."
        ],
        "image_count": 1
      }
    ]
  },
  {
    "id": 43,
    "name": "Про осінь",
    "create_date": 0,
    "tags": [
      "text"
    ],
    "content": [
      {
        "text": [
          "Давно це було, у краї щасливім та квітучім. Ніколи не було там холодно, ніхто не сумував і не журився. Правив цим краєм цар, що мав одну доньку — царівну Осінь. Росла вона стрункою та гарною: мала коси, як золото, очі — як синє небо. Коли виповнилося їй вісімнадцять років, посватався до неї славний лицар Вересень.",
          "Погодилась Осінь, бо припав їй до серця цей юнак. Лише висловила бажання, щоб приніс він весільний подарунок — перли заморські. Вирушив лицар у путь-дорогу, а царівна взялась до роботи — гаптувати вбрання весільне. Була вона вмілою та спритною — і за якийсь тиждень вигаптувала і фату, і сукню. Одного дня сиділа вона біля вікна світлиці. Раптом бачить: вершник скаче до палацу. То був чаклун Жовтень. Під'їхав, гарцюючи, до вікна й вітається:",
          "— Здрастуй, царівно Осінь! Почув я про твою красу незрівнянну, і от я біля твоїх ніг. Прошу тебе, будь моєю дружиною! Привіз я весільні подарунки: парчу золоту і корали багряні.",
          "Промовляє Жовтень, а водночас чарує, чарує — та й зачарував царівну Осінь. Забула вона свого нареченого і дала згоду бути Жовтневі за дружину. Вже й день весілля з ним призначила.",
          "От і настав цей день. З усіх усюд з'їхалися гості. Лине музика, пісні величальні. Веселяться гості, п'ють мед-вино за здоров'я молодих, танцюють, співають. Саме в цей час Вересень повернувся з весільним дарунком. Зупинив коня й питає в людей:",
          "— Що це святкують?",
          "— Наша царівна Осінь за Жовтня заміж іде!",
          "Побачила царівна Осінь, що небо затягло хмарами, визирнула у вікно — а там у траві перли розсипані. Вмить згадала вона про нареченого свого і зрозуміла, що була зачарованою. У гніві кинулась до Жовтня:",
          "— Геть звідси, підступний! Хотів ти мене обдурити, так знай: не потрібен мені ні ти, ні твої подарунки!",
          "Зажурилася Осінь, засумувала, але що ж робити? Пішла вона до мудрого Листопада за порадою, а той і каже:",
          "— Не зможеш ти повернути назавжди свого синьоокого ласкавого Вересня, бо сильні чари має Жовтень. Проте позбався його подарунків, і тоді через рік прийде твій коханий. Однак лише на місяць. А зараз заспокойся й спочинь.",
          "Так і зробила Осінь. Кинула шовки золоті, корали багряні, підхопив їх вітер та поніс. Зачепились дарунки Жовтня за гілки дерев — і стали ті золотисто-багряними, але сумною була їхня краса.",
          "Багато води спливло з тих часів. Бачили ви, як щороку, наприкінці вересня, вкривається земля сріблястою памороззю? То Вересень дарунки свої Осені приніс. Потім знову чаклує Жовтень: золото і корали — свої принади — по деревах розкидає. Плаче, тужить Осінь за своїм втраченим нареченим, і втішає її мудрий сивий Листопад."
        ],
        "image_count": 1
      }
    ]
  },
  {
    "id": 42,
    "name": "Чому горобці у вирій не літають",
    "create_date": 0,
    "tags": [
      "text"
    ],
    "content": [
      {
        "text": [
          "Давно-предавно, коли дні були удвоє довші, а світ тільки починався, з’явилися на землі дивні сірі пташки. Малі, кумедні. Нікого вони не бояться, усе кудись квапляться, а в найбільшу спеку у поросі купаються. Навіть по землі не ходять, як інші поважні птахи, а на обох лапках скачуть. І все тим пташкам весело. Ні холод, ні дощ, ні голод їх не доймає. Скачуть та в кутня чубляться.",
          "Звали тих пташок горобцями. Можливо б, і далі гасали вони без усякого діла і без пуття, якби не Чак та Чен. Це були наймудріші горобці серед своєї зграї. Почали вони приглядатися й помітили, що кожен птах, кожен звір, навіть найменші мурахі якесь діло порають.Шпаки коноплю сіють, щоб було що їсти, а з лика гнізда теплі мостити. Сойки жолуді збирають і дуби садять. Вепри землю орють, щоб ліс швидше ріс та глід, шипшина і терен на горбах приймалися. Чаплі на болотах очерет розсаджують та рибу розводять. Фазани і дрохви пустирище травою засівають. Кріт піски пирієм прошиває, щоб пустелі не було. Навіть граки й ті горіхи волоські садять. Хоча й не дуже вміють те діло робити, але стараються і найбільші горіхи в розгаслу землю кидають. Тільки горобці пустували та чубилися з шпаками і ластівками за чужі гнізда.",
          "Побачили Чак і Чен, що пуття з того не буде, та й кажуть один одному: «А давай поділимо зграю та займемося городиною». Чак був старший. Він подумав і мовив до Чена:",
          "— Городиною нехай борсуки займаються, а ми будемо вирощувати щось таке, щоб і родило рясно, і нам у страву годилося. Щось рясне й дрібне.",
          "— Як так, то й так,— погодився Чен і полетів разом з Чаком шукати те рясне та дрібне.",
          "Невдовзі на узліссі побачив Чак те, що шукав. Росло там дерево. Ні на глід, ні на шипшину не схоже, а на гілках повно кетягів з червоними ягідками. Сів Чак на дерево, скуштував ягідку та й каже Чену:",
          "— Ягідка ще терпка, неспіла. Але ж подивися, як рясно вродило. Отут і буде наш сад.",
          "— Що ж,— мовив на те Чен,— нехай твоя зграя тут оселиться, а я полечу далі.",
          "Як сказав Чен, так і зробив. Аж на протилежному кінці лісу знайшов Чен гарне-прегарне дерево з дрібним листом і невеличкими кетягами чорноплоду.",
          "— Отут і буде наш сад! — радо вигукнув Чен і полетів скликати свою зграю.",
          "Наступного дня обидві горобині зграї дружно взялися до діла. Набрали вони ягід з дерева та й посадили їх у глибоченькі лунки. Наносили води, полили сад та й ждуть, поки ж воно зійде. Ждуть-пождуть, а зернятка не сходять.",
          "Побачив якось їжачок Рюх, що горобці вже під осінь ямки поливають, зупинився й питає:",
          "— А що це ви посадили і коли врожаю ждете?",
          "— Це ми сад заклали, а він не сходить,— відповів за всіх Чак.",
          "— А яке дерево у вашому саду ростиме? — уточнив Рюх.",
          "— Та ми й самі не знаємо, як воно називається,— відповів Чак і показав крилом на дерево з дрібним листом і червоними ягідками.",
          "— Цього дерева я не знаю,— мовив Рюх.— Я тільки груші, яблука та гриби збираю. Я знаю лише, що ягідки ці на дереві до морозів стоять. Це дерево, мабуть, навесні садять.",
          "— Як же бути? — зажурився Чак.— Нам незабаром у вирій летіти.",
          "— Весною ж ви повернетесь,— сказав Рюх.— От весною і закладете сад.",
          "Послухалися горобці тієї поради та й полетіли у теплий край зимувати.",
          "Нема-нема та й зійдуться Чак з Ченом, пожуряться та й запитають одне одного: як там наші сади? Хоч би швидше весни діждатися.",
          "Прийшла весна. Повернулися горобці додому. А як глянули на те місце, де мали бути сади, ніде нема нічого. Жодної ягідки на гілках не залишилося. Стоять дерева голі-голісінькі по обидва боки лісу.",
          "— Хто ж це наші ягідки поїв? — запитав Чак знайомого їжачка Рюха.",
          "— Не інакше, як снігурі та синиці,— відповів Рюх.",
          "— А хіба ти не казав їм, що то насіння на наші сади? — запитав Чак, роззираючись на німу пустку.",
          "— Казав, аякже, та вони не послухали,— зітхнув Рюх і порадив Чаку:",
          "— Цього року ви уже якось тут зиму перебудьте та зачекайте, поки поспіє ваша горобина.",
          "— Як ти сказав? — здивовано перепитав Чак і сплигнув на нижчу гілку, щоб краще було чути.",
          "— Ти говорив, що тут ростимуть ваші сади,— мовив Рюх.— От я й подумав: якщо на городі росте городина, то у горобиному садку має рости горобина.",
          "— Ти це чудово придумав! — вигукнув Чак і пообіцяв Рюху: — Ми так і назвемо наші дерева.",
          "— Мені дуже приємно, що я догодив вам,— сказав на прощання Рюх і побіг у своє терновище.",
          "Того ж дня Чак полетів до Чена й розповів про несподівану й приємну новину.",
          "Та недовго раділи горобці. Знову почали журитися Чак і Чен, бо не знали, як їм посадити свою чорну та червону горобину. А так же кортіло свої сади мати.",
          "Напоумив горобців лапокрил Машталака. А сталося це так. Якось надвечір насунула на ліс темна хмара. Лапокрил Машталака і вухокрил Пашталака зганяли хмарки в одну велику й чорну хмару, щоб більша блискавка блискала та дужче грім погуркував. Та це так, більше для забавки, а головне, про що дбали Машталака і Пашталака, це щоб сильніший дощ ішов, швидше трава росла, гриби рясніше родили та дерева купалися досхочу.",
          "Машталака і Пашталака непоказні собою. Навіть страшнуваті: не то звір з великими крильми замість лап та вух, не то птах із синіми зубами у широчезній пащі. Але хоч і їдять вони громи та п’ють тумани,— серця у них добрі.",
          "Так-от, сидів якось зморений Машталака край хмари, дивився на засмученого Чака та й думав: якщо навіть така гарна пташка сумує, то, напевне, у неї справжнє горе? Подумав і запитав:",
          "— Ей, сіра пташко, як тебе звати і чому ти так журишся?",
          "Чак трохи злякався громового голосу Машталаки, а коли придивився до нього й помітив, що у Машталаки лагідні очі, посміливішав і відповів:",
          "— Я — горобець Чак. Ватажок горобиної зграї. Ми всі журимося, бо не вміємо садити горобину. А в неї такі гарні ягідки. Вони, напевне, дуже смачні. Ми хотіли б виростити великий сад, щоб ягід на всіх птахів вистачило.",
          "— Я допоможу вам,— прогуркотів Машталака й додав: — Дерево це непросте. Його треба садити у найстрашнішу ніч, коли земля і небо одним вогнем горять і в одній воді купаються. Якщо ви не злякаєтеся й кинете в землю по малій гілочці, то до ранку громи й дощі вигойдають вам горобиний сад.",
          "— Ми нічого не боїмося, аби тільки повиростали наші дерева,— відказав Чак і чимдуж кинувся до свого товариша Чена, щоб розповісти про велику новину.",
          "З нетерпінням чекали горобці страшної ночі. Були серед горобчиків і такі, що тремтіли з ляку, але не покидали зграї. Вони знали, що перемогти можна тільки тоді, коли поряд з тобою велика зграя твого роду.",
          "І ось настала та велика й жахлива ніч. Було так темно, що навіть у зіниці ока була непроглядна темрява. А потім усе стихло так, що було чути, як б’ється серце горобчика. Коли все принишкло і завмерло, небо розірвала блискавка. У її спаласі Чак помітив Машталаку і почув його голос, що розколов небо:",
          "— Тррримайтессся! Прррийшла горрробина ніч!",
          "І кинулися горобці садити сад.",
          "Вітер рвав і ламав їхні крила, та горобці садили дерева. Блискавки сліпили птахів, та вони твердо тримали в дзьобах маленькі прутики. Дощ заливав горобців водотоками, але сміливці хапалися лапками за стебла трави й не покидали свого саду. Тільки Пашталака і Машталака бачили з неба, як працювали горобці під страшним грозоходом. Бачили і раділи.",
          "— Ну,— каже Машталака до Пашталаки,— постараймося ж і ми для доброго діла.",
          "— Я таку зараз хмару прижену,— пообіцяв Пашталака,— що як поллє вона сад, то він до ранку і зацвіте.— Пообіцяв та так і зробив.",
          "От як небо випогодилося та зійшло сонце, вибралися зі схованок горобці, глянули на недавнє пустирище й очам своїм не повірили — зацвів там такий сад, що як повіє від нього вітром, то аж мед на язиці чути.",
          "— Тепер ми уже обов’язково діждемося спілих ягідок,— пообіцяв Чак і гукнув до своєї зграї: — Не полетимо у вирій, поки ягоди на горобині не стануть такими ж солодкими, як і вітер з квітучого саду.",
          "— Ми згодні,— відповіли з Чакової зграї та й заходилися біля саду.",
          "У хорошого садівника роботи завжди доволі. Рано зачервоніла горобина. Та така ж рясна, неначе кожне дерево у кораловому намисті стоїть і гостей дожидається.",
          "Але що не покуштують горобці ягідок, а вони тверді й терпкі.",
          "— Підождемо до осені,— каже Чак і питає ради в Чена: — Чи не закляв хто горобину, що вона не спіє? Можливо, через це її ні люди, ні звірі не тримають у своїх садках.",
          "— Дерево це таємниче,— відповів на те Чен і з надією подивився на темнуваті грона чорноплідної горобини.— Нам треба набратися терпіння, і тоді ми неодмінно розкриємо таїну.",
          "Так з дня на день відкладали горобці свій політ у вирій, аж поки не діждалися перших морозів. Як забілів сніг на кетягах горобини, вона спалахнула враз вогнем і стала доброю-предоброю. А тут і снігурі прилетіли. І синички до горобчиків у сад перебралися.",
          "— Якби не ваша горобина, нам би і їсти нічого було,— кажуть горобцям снігурі та синиці.",
          "— Пригощайтеся. Ягід на всіх стане,— сказав Чак і додав: — Ми теж зазимуємо. На своїй землі не така та зима й страшна. Аби тільки не було голоду.",
          "— А давайте у гурті жити,— запропонував Чен і махнув крилом у той бік, де за темним лісом стояв важкий од плодів сад його зграї.— Прилітайте і до нас на обід. Ми завжди будемо раді справжнім друзям.",
          "З того часу і не літають у вирій горобці. А коли серед зими на горобчиків нападає сум та жура, з неба гримлять громи. То Машталака і Пашталака до горобців обзиваються, про літо їм нагадують.",
          "І тоді знову у горобинових садах дзвін-передзвін стоїть од веселого пташиного співу."
        ],
        "image_count": 1
      }
    ]
  },
  {
    "id": 41,
    "name": "Подих осіннього саду",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Якось уранці Сашко виглянув у вікно й побачив, що на дорозі вже не гурчать натужно вантажівки з буряками. Тільки коли-не коли проторохкотить яка порожняком і лінькувато відбіжать до дворів обважнілі за літо кури, що шукають собі всяку поживу. І городину всю вже позбирали. Тільки картоплиння та гарбузове гудиння полишилося маленькими острівцями серед незвично чорної землі. І сонечко стало ніби трохи лінькувате — і сходить пізніше, і гріє начеб неохоче. І дощі стали частіше перепадати.",
          "— От і на зиму йдеться,— сказав батько матері.— Треба б навідатися до діда Степана. Збігло літо, а ми за роботою до нього ні разу й не вибралися. Добре, що сьогодні неділя.",
          "— Тату, візьми мене з собою,— попрохав Сашко.",
          "— А як же я без тебе? Візьму. Ти ж у нас завжди за першого помічника.",
          "Сіли вони вдвох у машину і хутко помчали за село, за високу гору серед спорожнілих, занімілих піль. Там, біля тихої річки із задумливими вербами, притулився до лісу колгоспний сад.",
          "Спинилися біля дерев’яних воріт, батько посигналив, а Сашко виліз із кабіни й вистрибом помчав до воріт. Він скучив за дідом і радів, що його побачить.",
          "Назустріч йому з-під багряних яблуневих крон виступив дід Степан — високий, усміхнений, з білою — аж до грудей — бородою. І такий добрий, лагідний, такий спокійний, як оця річка біля саду.",
          "— А підріс же ти, як з води,— мовив дід після привітань. Скуйовдив Сашкового чуба й пригорнув онука.",
          "— Скоро, голубе, будеш зовсім козаком.",
          "Підійшов батько, поцілувався з дідом і спитав:",
          "— То чи добре яблука вродили?",
          "— А вродили. І рясно, і великі, наче кавуни.",
          "І вони втрьох пішли в сад. У прохолодній тиші чутно, як шелестить під ногами жухла трава і гупають об землю яблука.",
          "— Он антонівка яка налилася,— показує дід на крислате дерево. На ньому поміж листя, гнучи долу гілля, висять великі жовті яблука.",
          "Сашко зірвав одне й підніс його проти сонця. Запахуще яблуко просвічувалося. Видно було навіть зернятка всередині і тінь його пальців з другого боку.",
          "— Вже час їх і зривати,— сказав дід,— бо скоро вдарять морози, а там, не зоглядишся, як і сніг випаде.",
          "І Сашкові уявилося, як тихо висівається на зчорнілі, присмирнілі поля і дерева перший сніг, як густа біла пороша вкриває все навкруг, і сад засинає на зиму, немов ведмідь. А поміж дерев скрадаються, сторожко пантруючи на всі боки, довговухі зайці, яких привела сюди з лісу цікавість. Може, й лисиця протягне тут по глибокому снігу свій пухнастий хвіст.",
          "— Дивися, онуче, яка щедра наша земля,— відриває його від уявленої картини дід Степан.— Усе, що хочеш, чого душа забажає, на ній родить. Щасливі ми, бо живемо на такій землі.",
          "А й справді, думає Сашко, щедра земля. Як його мама. І нікого не обійде тією щедрістю. Він примружив очі й спробував уявити все, що родить земля: яблука, груші, картоплю, сливи, помідори, буряки, абрикоси, кавуни, смородину, полуниці... Хіба все одразу й згадаєш!",
          "Коли виходили з саду до воріт, дід простягнув Сашкові кілька антонівок:",
          "— Почастуєш своїх друзів. Ви ж прийдете на поміч, як збиратимем яблука?",
          "— Ти ще й питаєш, діду! Прийдемо всією вулицею. Хто ж може відмовитися збирати яблука?!",
          "Коли вони від’їжджали, біля воріт іще довго стояв дід Степан. Він думав про щось тільки йому відоме і тихо всміхався в розкошлану вітром білу бороду. А позаду діда врочистий сад наслуховував, як десь здалеку наближається до нього дощ. Тулилася до дерев уже притихла на зиму, ніби аж соннувата, річка. Вона, мабуть, теж думала про недалекі сніги й морози.",
          "В кабіні пахли, мов подих осіннього саду, великі жовті антонівки. А обабіч дороги бігли назустріч машині прив’ялі або присохлі трави. Над полями подавали хрипкі голоси заклопотані галки.",
          "І Сашкові подумалося: мабуть, усе на світі знає, що скоро прийде зима, що осінь кожного ранку вже виглядає її. Якогось дня вони нарешті зустрінуться там, у тихому саду біля річки й лісу. І зима подякує осені за її щедрі плоди. А потім аж до весни стерегтиме, щоб ніхто не сполохав сон стомленої землі…"
        ],
        "image_count": 1
      }
    ],
    "crew": {
      "authors": [
        71
      ]
    }
  },
  {
    "id": 40,
    "name": "Щедра кишеня",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Тітонька Леся почастувала Тарасика жменькою цукерок. Отих кругленьких, що їх горошком називають.",
          "Хлопчик за гостинця подякував і поклав його до кишені. А в кишенях – ви ж знаєте – завжди всього повно: там і цвяшки та гвинтики, і фантики-бантики, гладенькі скельця, й кольорові камінчики. Та хіба тільки це! Кажуть, у доброго хазяїна кишеня без дна.",
          "Так це чи не так – не знаю. Але в нашого Тарасика саме така кишеня й була. Незамінна кишеня – на все придатна. І солоденький горошок він усипав туди, не задумуючись.",
          "Та не знав тої миті Тарасик, що є в його кишені одна новина – дірка. Вчора він прихопив з полиці мамину пилочку для нігтів. То та капосна пилочка цю \"новину\" й зробила. Солоденький горошок у кишені спочатку замурзався, а тоді помаленьку-потихеньку в дірку й повипадав.",
          "Одну горошину знайшла мураха. Почимчикувала  до мурашника, привела родичів – і вони нею поласували.",
          "Другу цукерку надибав равлик. З одного боку покуштував, з другого, кругом обійшов: ото несподіванка – з усіх боків солодка.",
          "Ще одну цукерку сорока вгледіла. Вихопила її з трави:",
          "– Ти диви, яка смачна намистина! Вік звікувала – такої не траплялося. Та й з’їла її, собі дивуючи.",
          "Гусак стежкою чалапав.",
          "– А що воно таке: чи то горох, чи квасоля, га? А хто його, такого добра, тут насіяв, га? Га-га-га?",
          "А Барсик нічого ні в кого не питав. Похрускав усі цукерки, що знайшов, і смачно облизався.",
          "Тим часом Тарасик про тіточчин гостинець згадав. Руку до кишені – а його й нема. Та чого б мав журитися: он скількох почастувала його щедра кишеня! "
        ],
        "audio": {
          "size": 1194206,
          "duration": 148000
        },
        "image_count": 1
      }
    ],
    "crew": {
      "authors": [
        2
      ],
      "readers": [
        2
      ]
    }
  },
  {
    "id": 39,
    "name": "Найкраща земля",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Бідкався ослик",
          "Мамі і тату:",
          "– Як же то прикро –",
          "Не вміти літати!",
          "Мрію побачити",
          "Я з височіні",
          "Гори блакитні,",
          "Переліски сині,",
          "Луки барвисті,",
          "І річку, і поле,",
          "Рідну леваду",
          "І все, що довкола.",
          "Кажуть, на світі",
          "Країн є багато.",
          "Кажуть, життя в них –",
          "Справжнісіньке свято.",
          "Та як в чужинські",
          "Краї помандруєш,",
          "Зараз же рідне,",
          "Своє поцінуєш.",
          "Серцем тоді",
          "Ти побачиш здаля,",
          "Де в білім світі",
          "Найкраща земля.",
          "Я ж зрозуміти",
          "Не можу ніяк:",
          "Справді це так,",
          "А чи зовсім не так?",
          "Щоб таємницю",
          "Тих слів розгадати,",
          "Хай би там що –",
          "Я навчуся літати.",
          "І заповзявся,",
          "І заходився!",
          "Спершу у сойки",
          "Він довго учився.",
          "Потім синиця",
          "Поради давала,",
          "Й спритна сорока",
          "Літати навчала.",
          "Досвідом щедро",
          "Ділились чижі,",
          "Горлиці, вивільги,",
          "Дятли, стрижі.",
          "Навіть ворона,",
          "Взявшись у боки,",
          "Гордо й поважно",
          "Давала уроки.",
          "Дивлячись в небо",
          "З ранку до ночі,",
          "Ослик томив собі",
          "Голову й очі.",
          "Вже і на луках",
          "Учився літати,",
          "В полі, на вигоні",
          "І біля хати.",
          "В балці старався,",
          "В зеленім яру.",
          "Ледь не влетів",
          "У борсучу нору.",
          "І хоч наука була",
          "Чимала,",
          "Ослику втіхи",
          "Вона не дала.",
          "Аж нагодилася",
          "З лісу сова.",
          "І прорекла вона",
          "Мудрі слова:",
          "–   Копита не крила,",
          "І ослик не птах.",
          "Ніхто ще не бачив",
          "Осла в небесах.",
          "Упертість похвальну",
          "Ти виявив. Втім,",
          "Ця істина здавна",
          "Відома усім:",
          "Хоч зблизька дивись,",
          "Хоч дивися здаля,",
          "Найкраща у світі –",
          "Рідна земля."
        ],
        "audio": {
          "size": 1104702,
          "duration": 137000
        },
        "image_count": 1
      }
    ],
    "crew": {
      "authors": [
        2
      ],
      "readers": [
        2
      ]
    }
  },
  {
    "id": 38,
    "name": "Чужа слава",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "У сусідстві з лисячою норою в чагарях звив гніздо соловейко. І так витьохкував, так виспівував, що лисицю стали завидки брати.",
          "– Ти диви! Дрібне, сидить десь там у чагарях, що й не видно його,   – і отак гарно виводить! Може, хоче слави на весь ліс зажити? А нащо ж йому та слава? Як кому її бракує, то це мені. Бо ж про мене, сердешну, тільки лихе й говорять. Я їм і скупа, й підступна, й хитра… Яка тільки неправдонька в світі є, всю її на мене й горнуть. З чагарів однак не видно, хто співає. То піду по лісі й казатиму, що то я. Хай  мене хоч за це шанують.",
          "Сказано – зроблено. Іде лисиця лісом і кожного стрічного питає, чи не чув він ніжного співу з тернини.",
          "– Як же не чути, – одказують і зараз спів той усіляко хвалять.",
          "– То це ж я ! Я, – каже лисиця, – так співала.",
          "Звірі дивом дивують: де ж це чувано, щоб лисиця та й так співала!",
          "– А це в нас родинне, – манірно промовляє руда. – Хіба не пам’ятаєте моєї мами? Вона була співачкою…– як би то сказати? – на всю губу. А бабуня? Бабуня виводила так, що з лісу пішли геть усі птахи. У такій родині, погодьтесь, мені було в кого вдатися.",
          "Звірі не дуже вірили в лисячі побрехеньки, але перечити не насмілювались. Кожен остерігався якоїсь пакості від рудої. А вона, марної слави шукаючи, хвалилася без упину й неправду в лісі множила. Тривало це так довго, що лисиця зрештою й сама у власну брехню повірила. А відтак вирішила, що окрім слави ще й добру вигоду може взяти.",
          "Спостерігши кілька разів, як трепетно й ніжно творить свою пісню маленький соловейко, лисиця подалася до села. Вона була певна, що коли заспіває під повіткою, то звідти, зачаровані її голосом, враз вийдуть усі кури, качки й гуси. А як пощастить, то ще й індики. Себто сніданок, обід, полуденок і, може, навіть вечеря.",
          "Доступившись до повітки, лисиця пригадала собі солов’я. Тоді склала граційно лапки, виструнчила хвоста, заплющила очі й, тягнучи догори морду, пронизливо заскавчала.",
          "Зачувши це, з хати вийшов господар і хапнув руду. Отак-то нажилась лисиця з чужої слави."
        ],
        "audio": {
          "size": 1582333,
          "duration": 197000
        },
        "image_count": 1
      }
    ],
    "crew": {
      "authors": [
        2
      ],
      "readers": [
        2
      ]
    }
  },
  {
    "id": 37,
    "name": "Чорне море і синій кит",
    "create_date": 0,
    "tags": [
      "audio",
      "author",
      "text",
      "poem"
    ],
    "content": [
      {
        "text": [
          "Грають в морі сині хвилі,",
          "З піни гребені в них білі.",
          "А в небесній височіні",
          "Хмари плинуть білопінні.",
          "Це ж яка краса на світі!",
          "Скільки сонця і блакиті!",
          "І великий синій кит",
          "Ніжно дивиться на світ.",
          "Та коли неждано хвилі",
          "Піднімають гриви білі,",
          "І вітрисько без упину",
          "Котить збурену лавину,",
          "То великий синій кит",
          "Хмуро дивиться на світ.",
          "Він бурчить тоді сердито,",
          "Що не хоче в морі жити.",
          "Є в природи свій порядок,",
          "Але кит йому не радий.",
          "Тож безкрає й неозоре",
          "Він задумав випить море.",
          "Всі дельфіни й кашалоти",
          "Закричали: «Що ти! Що ти!»",
          "А засмучені акули",
          "Лиш докірливо зітхнули.",
          "Кит же взявся за своє:",
          "Б’є хвостом і воду п’є.",
          "Тут пішла по морю чутка,",
          "Що воно зміліє хутко.",
          "В морі ставсь переполох,",
          "Тільки й чути «Ох!» та «Ох!»",
          "Риби всі заметушились,",
          "Заметляли, завертілись",
          "В глибині й на мілині,",
          "Й на самісінькому дні.",
          "І омару черепаха",
          "Пожалілась, бідолаха:",
          "«Я в цім морі триста років,",
          "Тут на дні завжди був спокій.",
          "Хто ж  це море замутив?",
          "Хто це ґвалт тут учинив?»",
          "Їй омар – великий рак –",
          "Відповів: «Тут щось не так..»",
          "Й сам, задкуючи, із ляку",
          "Вліз під камінь, неборака.",
          "А вугор? Цей мандрівник",
          "Вмить кудись із моря зник.",
          "Краби ж так по дну біжать,",
          "Що аж клешні їм дрижать.",
          "Всі медузи як одна",
          "Теж спустилися до дна.",
          "А налякані кальмари",
          "Дружно збилися в отари,",
          "Пирснули своє чорнило",
          "Й море синє почорніло.",
          "Ох і кит, мастак проворний!",
          "Через нього море Чорним",
          "Стало зватися з тих пір.",
          "Хочеш вір, а хоч не вір.",
          "Що ж було з самим китом?",
          "Мав він клопіт з животом.",
          "Й дотепер йому ще сором,",
          "Що хотів був випить море."
        ],
        "audio": {
          "size": 1447853,
          "duration": 180000
        },
        "image_count": 1
      }
    ],
    "crew": {
      "authors": [
        2
      ],
      "readers": [
        2
      ]
    }
  },
  {
    "id": 36,
    "name": "Чи далеко до осені",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Лелека живе на старому в’язі. З лелечихою і лелеченятами. Прибігають до в’яза Тарасик, і Гриць, і Миколка, й Тетянка.",
          "Витанцьовують під в’язом і гукають:",
          "— Лелеко, лелеко, до осені далеко?",
          "Лелека, нагнувши дзьобату голову, незмигливо дивиться на дітей. А потім починає клекотати. Про що він клекоче? Спробуй розбери.",
          "Лелека і лелечиха враз знімаються і летять на луги, до Десни. Лелеченята топчуться в гнізді, перебирають цибатими ногами, але злетіти не наважуються.",
          "— Лелеко, лелеко, до осені далеко? — знову прибігають до в’яза діти.",
          "Лелека й лелечиха заклопотані. їм ніколи відповідати. Вони щось говорять до своїх лелеченят, а потім беруться штовхати їх на край гнізда.",
          "— Ой, вони ж розіб’ються! — злякано шепоче Тетянка.",
          "— У них же крила є! — заспокоює її Тарасик.",
          "Лелечата, неохоче відірвавшися від гнізда, злинають у небо. Плавно летять над садом, над городами, туди, де голубіє річка. А за ними — старі лелеки.",
          "Діти полегшено зітхають і весело галасують.",
          "Ідуть дні за днями. На зеленому човні пропливає літо.",
          "— Лелеко, лелеко, до осені далеко? — виспівують під в’язом Тарасик, Гриць, і Миколка, й Тетянка.",
          "Тиша. У гнізді порожньо. З в’яза зривається жовтий листочок кружляючи в повітрі і поволі опускається на землю."
        ],
        "image_count": 1
      }
    ],
    "crew": {
      "authors": [
        14
      ]
    }
  },
  {
    "id": 35,
    "name": "Де ховається літо",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Свого приятеля Олежка я називаю маленьким другом. А він мене — великим другом. Зустрічаємось ми лише влітку, коли приїздимо в село.",
          "Олежко любить ходити зі мною до озера. Ми сидимо в траві и мовчки дивимося на сріблястих заичиків. Вони весело скачуть по воді. А в тиху погоду стежимо за хмарами. І за тими, що глибоко-глибоко в озері, і за тими, що високо-високо в небі.",
          "Якось ми сиділи на березі й дивилися на воду. Просто так дивилися. Сонце вже не пекло. День стояв такий прозорий, що здавалося: загукай — і повітря задзвенить, як трамвай на рейках.",
          "— Наближається осінь,— сказав я.",
          "— І ми знову розлучимося? — запитав Олежко. Запитав так, що я зрозумів: йому не хочеться зі мною розлучатися.",
          "— Так. До наступного літа.",
          "Білі хмари поволі пливли по голубому небі. Ми дивилися на них і сумували. З ними в далекі невідомі краї відпливає тепле літо, а натомість приходить осінь. І вона розлучить нас з Олежком. Раптом з-за високих осокорів гордовито випливла така чудернацька хмара, що я з моїм маленьким другом так і втупилися в неї очима. Освітлений сонцем бік хмари був біліший за сніг. А другий бік — темний та похмурий. Мабуть, там ховалася осінь.",
          "Великі сині очі Олежка також мінилися, ніби ота хмара. То світлішали, то смутнішали.",
          "— Я хочу на хмару,— несподівано сказав Олежко і з надією глянув на мене.— Я знаю: там ховається літо.",
          "- Я теж хочу,— відповів я. Бо й мені хотілося побачити, куди хмара забирає літо.",
          "Але ж як дістатися до хмари? Олежко зітхнув. Зітхнув і я. Ми посиділи мовчки, сумуючи, що хмара забирає від нас літо.",
          "Потім Олежко ще раз глянув на мене і сказав:",
          "— Давай підемо до неї в гості.",
          "— До кого? — не зрозумів я.",
          "- Як до кого? До хмари,— мало не образився Олежко, що я такий нездогадливий.",
          "Я подумав і згодився. Справді, чому б не сходити в гості до хмари і не побачити, де вона ховає осінь?",
          "— Ми йдемо в гості до хмари! — заплескав Олежко в долоньки.— Ми йдемо в гості до хмари!",
          "І ми почали міркувати, як добратися до тієї Великої Хмари. Думали довго. Я нічого не міг вигадати. А тим часом Велика Хмара пливла над садами, і її сонячний бік так сяяв, що ми примружували очі. Водночас темний бік хмари ставав ще темніший. За хмарою по землі бігла холодна тінь. То йшла осінь.",
          "Першим озвався Олежко.",
          "- Давай заберемося до неї по драбині,— запропонував він.",
          "— Авжеж,— радісно погодився я. Справді, на чому ж добиратися на Велику Хмару, як не по драбині?",
          "Я приніс драбину, що лежала за будиночком. По ній я завжди лазив на дах, коли треба було лагодити покрівлю, або діставав з найвищих гілок груші, яблука чи горіхи. Але я і не подумав, що драбина виявиться такою куцою і не дістане до Великої Хмари.",
          "— У мене також є драбина! — згадав Олежко.— Ми її доточимо до твоєї і легко дістанемося до Великої Хмари.",
          "Але й моєї та Олежкової драбин було замало. Тоді ми взяли ще й драбину сусіда, а потім ще в кількох сусідів. Отож позносили багато-багато драбин, але до Великої Хмари нам так і не пощастило дістатися. Трішечки-трішечки не дістали. Ось скілечки.",
          "Хмара поволі пливла собі, то виблискуючи білим боком, то насуплюючись темніш. Ніби сердилася на нас. Або глузувала, що ми такі нетями — ніяк до неї не доберемося.",
          "Олежко зажурився. Йому дуже хотілося в гості до Великої Хмари. І мені теж хотілося. Але драбин більше не було. Тоді я запропонував:",
          "— Давай-но виберемося на вершечок усіх драбин. Потім я посаджу тебе собі на плечі, і ти дістанеш до Великої Хмари.",
          "Олежко зрадів. А потім замислився:",
          "— А як же ти? — спитав він.",
          "— Я почекаю, доки ти гостюватимеш у Великої Хмари та довідаєшся, куди вона несе літо.",
          "Олежко знову замислився:",
          "- Але ж і ти хочеш до Великої Хмари, щоб побачити, де ховається літо? — запитав він.",
          "— Хочу,— відповів я.",
          "Олежко замислився ще більше. Аж носа зморщив.",
          "- Я побуваю в гостях у Хмари,— сказав він,— а ти не побуваєш. Як же після цього ми будемо дружити?",
          "- А ми зробимо так, знайшов я вихід.— Я тебе зі своїх плечей підсаджу на Велику Хмару, а ти там попросиш у Хмари ще одну драбину і спустиш її до мене, щоб і я вибрався.",
          "— Так і зробимо! — зрадів Олежко.",
          "Ми вибралися на вершечок довгої-предовгої драбини, яка складалася з багатьох маленьких драбин. Ще трішечки — і ми нарешті дістанемося до Великої Хмари. Я підсадив Олежка собі на плечі, потім підняв його вгору на витягнутих руках.",
          "— Хапайся за Хмару! Міцніше! — голосно закричав я, бо вітер перехоплював подих.",
          "— Н-не можу... мало не плачучи, відказав Олежко.",
          "Я глянув угору і побачив, як Олежкові руки тягнулися до Хмари, хапали її за темні кучері, але вона вислизала з його долонь. А на мене знову падали холодні краплини.",
          "— Може, Велика Хмара сердиться, що ти смикаєш її за косу? — спитав я.",
          "— То вона плаче, що ми ніяк не можемо прийти до неї в гості, — пояснив Олежко.",
          "Хмара тим часом пропливала над нами, а на землю, на озеро, на сільські хати й дачні будиночки лягала від неї велика холодна тінь, накрапав осінній дощ.",
          "Ми швиденько спустилися додолу, перенесли наші драбини аж за село на луки, щоб перейняти Хмару, і знову подерлися вгору. Але й цього разу Олежко зміг дістати лише пухнастого хвоста, який зразу ж розтанув у його долонях, залишивши вогкий слід. Ми зажурилися. Олежко жалісливо поглядав на мене. Ніби це він був винен, що ми не побували в гостях у Великої Хмари. А я нічим не міг зарадити.",
          "Тим часом вітер гнав Велику Хмару далі й далі, і холодна тінь на землі дедалі ширшала.",
          "Та ось над головою загув Літак. У небі над селом пролягала його дорога. У різні міста й далекі краї. Олежко замахав руками.",
          "— Агов, Літаче, візьми нас до Великої Хмари! Нам дуже треба піднятися до неї в гості! Ми хочемо знати, де ховається літо! Літак безтурботно продовжував густи.",
          "— Так он який ти? — насварився Олежко.— Ось я не пущу тебе літати над нашими садами. Отоді знатимеш!",
          "— Гаразд,— буркотливо озвався Літак.— Хоч мені й не слід звертати з дороги, але я візьму тебе, якщо тобі так хочеться побачити, де сховалося літо.",
          "Олежко заплескав у долоні.",
          "— Сідай хутчій,— квапив Літак.",
          "— А мій великий друг? — раптом зупинився Олежко, глянувши на мене.",
          "— Твого друга взяти не можу,— співчутливо помахав крилами Літак.",
          "— У мене всі місця зайняті. Ти маленький і легкий, тебе можна примостити у куточку. А твого друга — ні, бо він великий і важкий.",
          "Олежко дивився на мене печальними очима. Були вони вже не сині, а темні, як Хмара вгорі.",
          "— І чому ти не маленький? — сказав Олежко.— Ми б разом полетіли на Літаку в гості до Великої Хмари.",
          "— Вирішуй, та швидше! — підганяв Літак.— Я не маю часу чекати!",
          "Олежко махнув рукою, мовляв, лети собі, а тоді подумав і спитав мене:",
          "— Коли б ти був маленький, то в мене не було б великого друга? Так?",
          "— Не було б,— згодився я. Бо справді, коли б я був маленьким, то не міг би одночасно бути й великим.",
          "— І ми б не сиділи з тобою на березі озера?",
          "— Не сиділи б,— підтвердив я.",
          "— І не побачили б Велику Хмару?",
          "— Авжеж. Як би ми її побачили, коли о не сиділи на березі?",
          "— І нам би не захотілося побачити, де ховається літо?",
          "— Атож, не захотілося б, якби ми не сиділи вдвох на березі і не побачили Великої Хмари.",
          "— Завтра ми знову прийдемо сюди,— вирішив Олежко.— Може, Велика Хмара пливтиме нижче, і ми з тобою обов’язково побуваємо в неї в гостях і побачимо, де ховається літо."
        ],
        "audio": {
          "size": 6461251,
          "duration": 538000
        },
        "image_count": 1
      }
    ],
    "crew": {
      "authors": [
        63
      ],
      "readers": [
        52
      ]
    }
  },
  {
    "id": 34,
    "name": "На пасіці",
    "create_date": 0,
    "tags": [
      "author",
      "text"
    ],
    "content": [
      {
        "text": [
          "Діти по черзі гостюють у Михея Хомича. Сьогодні в лісництві Іванко. Знову пасічникує. Хоч надворі й тепло — тиждень стоїть бабине літо, однак бджоли вже не кружляють так весело, як улітку. Повагом виповзають з льотка, важко піднімаються й летять до лісу: там іще цвітуть квіти.",
          "Лісник знімає з крайнього вулика дашок. Бджоли стривожено гудуть, враз обліплюють його пальці, та пасічник на це не зважає, звик, а Іванко ховає руки в кишені. Обличчя його під маскою — тепер бджіл нічого боятись.",
          "Михей Хомич виймає з вулика рамку, показує Іванкові бджолу з довгастим черевцем.",
          "— Матка! — промовляє з повагою. Іван уже знає, що саме завдяки матці у вулику народжуються нові бджоли. Лісник поставив рамку на місце, вийняв другу, третю... У сотах мед золотиться, по них повзають бджоли, не звертаючи уваги на те, що пасічник витягує їх на світло.",
          "— Дивні які,— промовив Іванко.— Не нападають, як ось ті, що по руках лазять.",
          "— Бо ніколи їм. Це робочі бджоли. Зайняті переробкою та пакуванням меду на зиму. Повні чарунки вони закривають воском, немовби консервують. А ті, що нападають, особливі бджоли, їхнє призначення — охороняти вулик від ворогів.",
          "— Чому ж тоді вони зовні всі однакові?",
          "Михей Хомич поставив на місце останню рамку. Опустив дашок.",
          "— Справа в тому, Іванку, що бджола за недовге своє життя встигає побувати в різних ролях: щойно народившись, чистить старі чарунки, тоді годує матку та личинок, невдовзі стає приймальницею корму, потім прибирає вулик і чистить інших бджіл (бачиш, які вони всі охайні!), далі переходить у будівельники, сторожує вулик і нарешті — літає за взятком. Крилатий період у житті бджіл короткий — лише кілька днів...",
          "Іванко підняв маску, і на самісінький кінчик його носа відразу сіла бджола. Хлопець злякано закліпав віями.",
          "— Не бійся,— заспокоїв його лісник.— Це трутень од бджіл ховається.",
          "— А навіщо?",
          "— Бо восени бджоли виганяють трутнів з вуликів, а якщо ті дуже упираються, то бджоли відрізують їм крила... А тепер давай заглянемо до інших вуликів. Не за горами й зима, то треба, щоб у бджіл всього було вдосталь."
        ],
        "image_count": 1
      }
    ],
    "crew": {
      "authors": [
        70
      ],
      "graphics": [
        69
      ]
    }
  },
  {
    "id": 33,
    "name": "Квітень в гостях у березня",
    "create_date": 0,
    "tags": [
      "text"
    ],
    "content": [
      {
        "text": [
          "Колись давно покликав березень квітня до себе в гості. Квітень поїхав возом, а березень заходився та такого наробив, що мусив квітень додому повернутися: сніг, мороз, завірюха! – не можна возом їхати.",
          "На другий раз знов поїхав квітень до березня в гості, та на цей раз уже не возом, а саньми. Березень пустив тепло, сніг розтав, річки розлилися, - знов мусив вернутися квітень.",
          "Зійшовся квітень з травнем і скаржиться:",
          "- Скільки вже разів зриваюсь їхати до березня в гості, та ніяк не доїду – ні возом, ні саньми. Поїду возом – зробиться зима така, що й осі пообмерзають, і колеса не крутяться, поїду саньми – теплінь така стане, що ні возом, ні саньми.",
          "А травень і каже:",
          "- Я тебе навчу, як доїхати. Зроби так: візьми воза, сани й човен, то тоді, певне, доїдеш.",
          "Послухав квітень і, діждавшись слушного часу, зробив так, як порадив травень. Їде саньми, а санях воза й човен везе. Березень дав тепло, і сніг розтав. Тоді квітень кладе сани й човен на воза і таки далі їде. Став знову мороз і сніг – квітень знов поскладав човен і воза на сани. Далі розтав сніг, розпустило скрізь річки, і не можна їхати ні саньми, ні возом. Тоді квітень склав на човен сани й воза і поїхав ще швидше по воді.",
          "Приїхав до березня в гості, що той і не сподівався. Здивувався березень та й питає:",
          "- А хто тебе навчив, як до мене дістатися?",
          "- Та, спасибі йому, травень порадив, як їхати.",
          "Березень і каже тоді:",
          "- Зажди ж ти, брате, я ще тобі дам про себе знати!",
          "То від цього й тепер часто в травні березневі морози бувають, бо березень і досі сердиться на травня."
        ],
        "image_count": 1
      }
    ]
  },
  {
    "id": 32,
    "name": "Зимова казка",
    "create_date": 0,
    "tags": [
      "text"
    ],
    "content": [
      {
        "text": [
          "Сказала молоденька сосонка:",
          "— Посуньтеся, сестрички,—  і розправила свої віти.",
          "Вона сказала це ласкаво й привітно, їй було приємно, що кожної весни на ній виростають світлозслені молоді пагінці, ніби свічечок хтось понаставляв. Але сестри-сосни, що росли навколо, незадоволено забурмотіли:",
          "— Ну, от іще. Нам і самим місця мало. І чого його так розростатися.",
          "Може, вони просто заздрили, що сосонка така гарна, найкраща серед них виросла, що в неї так рівненько, ніби драбинкою, а з усіх боків ростуть густі зелені віти. А може й справді їм було надто тісно.",
          "— Кра! Кра! — закрякала ворона. — Чого ви сваритесь? Однак у вас у всіх посохнуть віти, і ви залишитесь з голими стовбурами. Подивіться на своїх бабусь!",
          "Старі сосни стояли з високими-високими, але голими стовбурами, і лише десь там угорі зеленіли їхні волохаті голови.",
          "Та ворона, хоч і довго жила й багато бачила, завжди крякала щось неприємне. Її не хотілося слухати. Хай собі сідає на тих високих соснах, а сосонці приємніше було, коли до неї прилітали маленькі червоні пташки і співали їй веселі пісні про те, яка вона красуня і як вони люблять її густі віти, де можна заховатися.",
          "А ще її любив зайчик. Отой веселий сірий пустун-заєць, що завжди шкодив у лісі, а потім прибігав ховатися до неї. Він, навпаки, був дуже задоволений, шо вона так розросталася. А ще її полюбила одна маленька дівчинка. Познайомилася сосонка з дівчинкою в той самий день, що і з зайчиком.",
          "Обоє вони гуляли — дівчинка і зайчик — і злякалися одне одного. Дівчинка раніше ніколи не бачила зайця. Вона подумала: а може, то вовк женеться за нею,— і заховалася мерщій за густу сосонку. А зайчик подумав, шо то мисливець іде, і теж заховався за ту ж сосонку, тільки з другого боку. Сосонка обох їх бачила і обох заховала.",
          "— Яка ти гарна, сосонко! — прошепотів зайчик. — Я завжди до тебе прибігатиму.",
          "І тихенько втік.",
          "А за дівчинкою прибігли дорослі.",
          "— Дивіться, яка гарна сосонка,— мовила дівчинка, коли побачила своїх і вже перестала боятись. - Я хочу її до себе на ялинку.",
          "— Добре! Добре! Ходімо! — сказали дорослі.",
          "І з того часу сосонка все думала — як це її можна взяти на ялинку. Адже ялини ростуть там, на горбку, великою купою. У них так само тісно, як і тут.",
          "І їй ставало дуже сумно. Чому це коріння її міцно вгрузло в землю і вона не може перейти хоча б на ту полянку, де влітку завжди цвітуть квіти? Всі бачили б тоді, яка вона красуня. Вона заздрила пташкам, що можуть літати, де хочуть, і бачать стільки цікавого Вона заздрила зайчикові, що стрибав по всьому лісі.",
          "«Марно загине моя краса», думала сосонка.",
          "А тут ще ворона крякала:",
          "— Замерзнете. Померзнете. І ти, зайча, все бігаєш, все гасаєш, про зиму не дбаєш. Кра! Кра! Краще вже, як я: влітку — на дачі, взимку — у місті.",
          "І от усі ворони відлетіли. Листя з дерев давно вже опало і розвіялося вітром. Тільки сосни та ялини стояли зелені. Їхні голочки не боялися морозів.",
          "«Убере мене сніжок,— думала сосонка,— буду я ще краща. Тільки хто мене побачить? Знову пташки та зайчик хвалитимуть мене. Але ж це я чула вже багато разів».",
          "айчик теж чекав снігу. Прокидається він якось, а на ньому щось біле лежить. Зажмурився зайчик, а воно, біле, падає та й падає.",
          "«Оце і є сніг! — подумав він. — Добре було б ще поспати, але треба пошукати чогось на сніданок». І він виліз із своєї ямки.",
          "Гасав, гасав зайчик по лісі, крім одного корінця, нічого не знайшов і раптом почув, що за ним хтось женеться. Оглянувся зайчик, а на снігу від його лапок сліди.",
          "«Отаке! — подумав він. — Та це по моїх слідах кожен мене знайде. Треба мерщій ховатися».",
          "І правда, бігла по зайчикових слідах руда лисиця, така ж голодна, як і він. Закружляв зайчик по лісі петлями, петлями та швидше до сосонки і кричить їй:",
          "— Ой рятуй мене з біди,",
          "Замети мої сліди.",
          "Хай лисичка не почує.",
          "Де сьогодні я ночую.",
          "Засміялася сосонка, похитав вітер її вітами, замела вона сліди, заховала зайчика.",
          "Сидить зайчик, тремтить, а як лисиця побігла геть, каже:",
          "— Мила сосонка! Ти найкраща з усіх у лісі.",
          "Сосонка усміхнулася, а сестри ще дужче стіснили її віти.",
          "— Посуньтеся, сестрички,— просила вона. Але вони заздрили їй і не давали місця.",
          "Тут саме проходив дідусь, що доглядав цей ліс.",
          "— Дуже їм тут тісно,— сказав він. — Ану, зрубаю я оцю молоденьку на ялинку внукам.",
          "Червоні пташки жалібно защебетали, коли побачили, що їхню сосонку рубають, а зайчик був десь далеко і не бачив, а то б він, напевне, заплакав.",
          "Уже три дні сосонка стояла в кімнаті, і три дні багато дорослих людей прикрашали її. Як це було приємно! Сосонка розкинула своє віття широко, як хотіла, і на кожній гілочці висіло безліч іграшок, блискучих, як зірки, що сяяли вночі над лісом, і веселих, як пташки. На ній і зараз сиділи пташки, тільки вони були якісь дивні — не співали і не розмовляли. Навіть не відповіли, коли сосонка спитала їх тихенько:",
          "— Чи ви не з нашого лісу?",
          "А ще сніг, який поклали на віти, був зовсім не холодний і не танув, і люди казали: «Дайте ще білої вати», і клали цей дивний сніг.",
          "— Тепер треба дощу,— сказав хтось. Сосонка хотіла сказати, що тепер зима і дощу не буває, але у людей був інший дощ — золотий і не мокрий,— просто тоненьких павутинок понакидали на голочки.",
          "Далі було ще краще. Вгорі повісили справжню зірку. Як це її люди дістали з неба?",
          "«Яка я гарна,— думала сосонка. — Коли б мене побачили такою в лісі і пташки, і зайчики, і всі дерева. А вітер, мабуть, ніколи не відлітав би від мене. Яка я щаслива!»",
          "Двері відчинилися, і в кімнату вбігла дівчинка. Яка радість! Та сама дівчинка, що ховалася за сосонку від зайчика. Дівчинка закричала:",
          "— Ой, яка чудова!— застрибала навколо і заспівала:",
          "Я покличу всіх дівчаток,",
          "Всіх дівчаток і хлоп'яток.",
          "Будем гратися, співати.",
          "Круг ялинки танцювати.",
          "— Я сосна, а не ялинка,— хотіла сказати сосонка і пояснити, що вона краща й густіша за ялинку, а голочки і в неї такі ж самі, навіть довші. Але не встигла, бо раптом засвітили на ній багато свічечок,— рожевих, червоних, жовтих, зелених,—і в кімнату вбігли діти. Вони взялися за руки, танцювали і співали:",
          "Ми зібралися на свято.",
          "Всі дівчата і хлоп'ята,",
          "І ялиночка прийшла,",
          "Подарунки принесла.",
          "Аж тут хтось постукав у двері і в кімнату ввійшов... Ой, сосонка відразу впізнала його — її лісовий дідусь з торбинкою в руках.",
          "— Дід Мороз! Дід Мороз прийшов!— закричали діти, бо в нього була така ж довга біла борода, як і в діда Мороза під ялинкою.",
          "— Ні, це мій справжній дідусь,— образилась дівчинка і кинулась до нього на шию.",
          "— А що я тобі приніс! — сказав дідусь і розв'язав торбинку, а звідти вистрибнув живий зайчик.",
          "Він злякано глянув на всіх і раптом побачив сосонку, свою любу, рідну сосонку, що завжди рятувала його. Він кинувся до неї, заховався під нижнюю гілку, на якій лежав сніг, що не танув, і сиділи пташки, які не співали, і за своєю звичкою звернувся до сосонки:",
          "— Ой, рятуй мене з біди!",
          "— Як ти потрапив сюди?— спитала сосонка. — Не бійся, тут усі такі хороші.",
          "— Ох, — зітхнув зайчик,— вчора за мною гналося стільки мисливських собак. Я бігав по всьому лісі зовсім знесилений і прибіг заховатися до тебе, а тебе не було, сестри твої не схотіли мене заховати, і я впав непритомний. На шастя, мене підібрав наш лісовий дідусь і приніс сюди. Але яка ти гарна, і всі гарні, і як у вас весело!",
          "Справді, було дуже весело, і всі діти годували зайчика пряниками й цукерками. А коли він схопив з гілки лялькову моркву і скривився, бо вона ж була лялькова, дівчинка принесла йому справжню моркву, і він весело захрумтів. Сосонка сміялася, зайчик сміявся, і всі діти сміялися."
        ],
        "image_count": 1
      }
    ]
  },
  {
    "id": 31,
    "name": "Про Пливунчика",
    "create_date": 0,
    "tags": [
      "text"
    ],
    "content": [
      {
        "text": [
          "Невелика хатина, у якій жив вугляр, находилася серед лісу.",
          "Одного разу зайшов у той ліс цар на полювання. Цілий день ходив по лісу і нічого не вполював. Вертатись додому було далеко, то і попросився до того вугляра на ніч.",
          "— Хатина наша, як бачите, дуже маленька. Та й жінка моя цієї ночі, май же, буде родити. Де ви тут ляжете, щоб переночувати,— не знаю,— звернувся вугляр до царя.",
          "— Я переночую хоч і на горищі,— відповів цар.",
          "— Ну, що ж! Нехай буде, як ви бажаєте,— погодився вугляр.",
          "Вийшов цар на горище і ліг, щоб відпочинути. Та сон його не брав. Лежить він собі та й думає, як би тут ніч перебути.",
          "Через якийсь час дивиться цар крізь щілину і бачить, що у хаті світло. Біля стола стоять якісь баби. У кожної баби у руках горить свічка. Стоять ці баби навколо стола і ведуть мову про те, яку долю буде мати оця дитина, що тепер народилася у вугляревої жінки.",
          "Одна баба віщувала цій дитині добре життя. Інша баба віщувала, що ця дитина у житті буде бідувати. Третя баба говорила, що ця дитина много біди переживе, а після того буде мати добре життя.",
          "— Цей хлопець, що тепер народився,— говорила інша баба,— візьме собі за жінку ту дівчинку, яка родилася цієї ночі у жінки того царя, що зараз спить тут на горищі.",
          "Коли цар почув ці слова, то дуже розсердився і почав думати над тим, як би цього хлопця, що тепер народився у вугляревої жінки, погубити. Щоб він не женився на царській дочці. Бо це ж велика ганьба, щоби дочка царя вийшла заміж за вугляревого сина.",
          "Вранці цар зійшов із горища, подякував за нічліг та й вернувся додому.",
          "Приходить цар у свою палату і чує — жінка його цієї ночі родила дівчинку. Тепер цар розповів своїй жінці, як він ночував у вугляра на горищі, і що вуглярева жінка тої ночі родила хлопчика, і коли цей хлопчик виросте, то візьме собі за жінку їхню дочку, яка теж цієї ночі народилася.",
          "Послухала цариця ці слова та й каже:",
          "— Я цьому не рада і не хочу, щоби моя дитина — царська донька — виходила заміж за вугляревого сина.",
          "І домовились тепер цар і його жінка, що цього хлопчика, тобто вугляревого сина, треба погубити. Тоді цар послав свого слугу, щоб пішов до того вугляра, забрав від нього того новородженого сина і втопив у річці.",
          "Пішов царський слуга до того вугляра, силою забрав від нього дитину і пішов у ліс. Там поклав дитину у кошик, засмолив цей кошик смерековою смолою, потім кошик з дитиною пустив у воду.",
          "І поплив тепер маленький синок вугляра долі водою. Та плив він не довго. Скоро кошик доплив до того місця, де на березі річки жив один рибалка. І цей рибалка якраз тоді ловив рибу і побачив, що якийсь кошик пливе долі водою. Побіг за кошиком і виніс на берег, відчинив і очам своїм не вірить — у кошику маленька дитина. Дивиться далі — а це хлопчик.",
          "У рибалки дітей не було, і він цій дитині дуже зрадів. Поніс до хати та й каже жінці:",
          "— Я найшов маленького хлопчика, що плив у кошику долі річкою. Ми його назвемо Пливунчиком. Доглянемо його, і на старість буде нам від нього поміч.",
          "Жінка рибалки дуже зраділа і доглядала дитину, як рідна мати. Та рік за роком швидко минали. Малий Пливунчик виріс у здорового і красивого парубка. Йому тепер вже було 19 років.",
          "Трапилося одного разу, що біля хати рибалки проїжджав цар на коні. Біля хати цар зупинився та й каже:",
          "— Ану, зашли сина, най ми принесе свіжої води.",
          "Почувши ці слова, рибалка крикнув на сина і каже:",
          "— Пливунчику, іди скоро і дай цареві свіжої води напитись.",
          "Парубок побіг і дав цареві напитися свіжої води. Напився цар води та й питає:",
          "— Скажи мені, чоловіче, чому твого сина звуть Пливунчиком?",
          "Тепер рибалка розповів цареві, як він найшов на воді кошик, обмащений смолою, а в тому кошику був маленький хлопчик. А що кошик плив долі водою, то хлопчика назвали Пливунчиком.",
          "Почувши цю розповідь рибалки, цар почав догадуватись, що це, мабуть, той хлопчик, якого царський слуга кинув у воду.",
          "Звернувся тепер цар до того рибалки та й каже:",
          "— Дозволь, чоловіче добрий, щоб твій син поніс моє письмо у царський двір і передав його моїй жінці.",
          "— Дуже вдячно! — погодився рибалка.",
          "І написав цар своїй жінці письмо, конверт добре заклеїв і передав його вугляревому синові. Дав йому і свого коня, щоб парубок чимскоріше прибув у царський двір, а сам сів під дуба, щоб відпочинути.",
          "У письмі цар написав своїй жінці, щоби царські слуги убили того хлопця, і коли він поверне додому, щоб хлопця уже не було серед живих.",
          "Узяв Пливунчик від царя письмо, сів на коня і вирушив у дорогу. Ідучи по дорозі, зайшов у один густий ліс. Перейшов через той ліс і вийшов на якесь широке поле, а на тому полі була одна маленька хатина, що стояла на курячій нозі.",
          "День наближався до кінця, і надворі ставало темно. Бачить хлопець, а в хаті світло. Підходить ближче, а з хати йому навстрічу виходить стара баба. Це була одна з тих дев'яти бабусь, які були у хаті вугляра, коли він народився.",
          "І питає баба хлопця.",
          "— Де ти ідеш, сину?",
          "— До царя йду, бабко! — відповідає парубок.— Несу письмо його жінці. Тільки не знаю, як туди добратися. Може, ви знаєте, бабко, де живе цар?",
          "— Сьогодні ти вже, сину, до царя не дійдеш,— відповіла баба.— Тепер ніч, надворі темно. Заходи до хати і у мене переночуєш. А завтра я тобі покажу дорогу до царя.",
          "Парубок погодився.",
          "Узяла баба і прив'язала коня до дуба, що ріс біля хати, потім коня нагодувала і напоїла та й хлопця завела до хати. Потім дала хлопцеві вечерю і уклала його спати.",
          "Пливунчик був змучений довгою дорогою, то й заснув солодко.",
          "А коли баба бачила, що парубок спить твердим сном, то вийняла з його кишені письмо, відкрила його і прочитала, що цар написав.",
          "Жалко стало бабі того хлопця, що цар наказав його убити. Узяла вона те письмо та перемінила у ньому слова, і тепер уже у письмі стояло зовсім інше. Тепер у письмі мова йшла про те, щоби царська жінка дала заміж свою дочку за цього парубка, тобто за Пливунчика, і перед тим, ніж цар повернеться додому, щоби вона справила весілля. Потім баба це письмо добре заклеїла і поклала парубкові у кишеню.",
          "Вранці парубок прокинувся, поснідав, сів на коня і вирушив у дорогу, котру йому показала бабуся.",
          "Приходить він у царський двір і передає цариці письмо. Узяла цариця письмо у руки, відкрила його і прочитала. Пливунчик був парубок здоровий і на вид красивий, і цариці та її дочці сподобався на перший погляд. Скоро потім цариця віддала свою дочку за Пливунчика заміж і зробила велике і гучне весілля. Поприїжджало у царський двір на весілля багато царів та королів з сусідніх держав.",
          "Незабаром вернувся додому цар і очам своїм не вірить, дивиться переляканий цар. Заходить у царський двір і питає свою жінку!",
          "— Що тут робиться? Я ж тобі писав, що маєш робити. А тут виходить зовсім друге.",
          "— Я робила все те, що ти приказав у своєму письмі,— відповіла цариця.",
          "Цар дуже дивувався, що як-то могло бути, що він таке написав. Він же писав, щоб парубка убити, а не одружити з його дочкою.",
          "Узяв потім цар те письмо від цариці і прочитав. Письмо було написане дійсно його почерком, і цариця зробила все те, що в тому письмі було написане. Не міг тепер цар нічого зробити. Однак він цим не заспокоївся, а думав над тим, як би того Пливунчика погубити.",
          "Скоро потім цар позвав Пливунчика до себе і дав йому завдання, щоб той приніс від Діда-всевіда три золоті волоси.",
          "Цар знав, що до Діда-всевіда ніхто не може дійти, бо кожний, хто туди хотів би добратися, то помре злою смертю. Бо у Діда-всевіда був такий великий жар.",
          "І вирушив Пливунчик в дорогу. Йдучи так, приходить на одну велику гору, а тут уже й ніч почала наближатися. Дивиться — а недалеко біля дороги стоїть криниця.",
          "Тут йому забажалося напитися свіжої води. Підходить до криниці і дивиться — а там ні краплі води нема. І озвалася до нього криниця людським голосом та й каже:",
          "— Ти з мене води не нап'єшся, бо вже десять років, як я висохла. І так мучуся без води. Та скажи мені, сину, де ти йдеш?",
          "— Я йду до Діда-всевіда по три золоті волоси. Мене цар посилає за тими волосами, щоби я їх приніс у царський двір,— відповів Пливунчик.",
          "— Іди, сину мій,— відповіла криниця.— Та будь добрий, запитай від Діда-всевіда, чому я висхла? Чому у мене вже десять років немає води.",
          "— Добре! Спитаю! — відповів парубок і пішов далі своєю дорогою.",
          "Йдучи далі, дивиться Пливунчик — на полі стоїть яблуня.",
          "«Це дуже добре! Зірву хоча б одно-два яблука і з'їм»,— думав тепер парубок. Підійшов ближче і дивиться — на яблуні немає ні одного яблука. Тепер чує — яблуня проговорила до нього людським голосом та й каже:",
          "— Не урвеш ти з мене, сину, ні одно яблуко, бо вже десять років, як на мені нема ніякого врожаю. А де ти йдеш, сину мій? — запитала його яблуня.",
          "— Мене цар послав до Діда-всевіда, щоби я приніс від нього у царський двір три золоті волоси.",
          "— Іди, сину мій,— відповіла яблуня.— Та будь добрий, запитай Діда-всевіда, чому вже десять років на мені немає ніякого врожаю.",
          "— Добре! Спитаю! — відповів Пливунчик і пішов далі своєю дорогою.",
          "Незабаром Пливунчик опинився на березі моря. Дивиться і бачить — якийсь дідусь перевожує у човні людей через море. «Що ж! Нехай і мене перевезе цей дідусь»,— думав собі Пливунчик.",
          "— Чи перевезете мене, дідику, через оце море? — звернувся він до дідуся.",
          "— А чому б і ні? Перевезу! — відповів дідусь.",
          "Сів парубок у човен та й не втямився, як швидко опинився на протилежному березі.",
          "— А де ти йдеш, синку? — спитав його дідусь, коли Пливунчик виходив із човна.",
          "— Іду до Діда-всевіда по три золоті волоси. Мені цар дав таке завдання, щоби я йому приніс від Діда-всевіда три золоті волоси.",
          "— Іди, сину мій,— відповів дідусь.— Та будь такий добрий, запитай від Діда-всевіда, що мені робити. От я вже прожив сімдесят років. Уже далі робити не в силах, хотів би звільнитися від цього весла. Нехай вже хтось інший перевожує людей у човні через море. Та нема нікого, хто би від мене перебрав цю роботу. Спитай, сину мій, Діда-всевіда, що мені робити. Як звільнитися від цього весла?",
          "— Добре, дідику! Спитаю! — відповів Пливунчик і пішов далі своєю дорогою.",
          "Ішов один день, ішов другий, аж на третій день переходить через одне велике поле. Довго йшов він цим полем, аж бачить — уже починає стемнюватись, наближається вечір. Раптом помітив на полі одну невелику хатину і попрямував до неї. Дивиться — а навстрічу йому йде якась стара бабуся.",
          "А ця бабуся — це була одна із тих дев'яти бабусь, котрі розмовляли у хаті вугляра про його долю, коли він народився.",
          "— Де ти йдеш, сину? — питає бабуся Пливунчика.",
          "— Мені цар дав завдання, щоби я йому приніс від Діда-всевіда три золоті волоси. От я й ходжу по світу, шукаючи того Діда-всевіда,— відповів Пливунчик.",
          "— Дідо-всевідо — це мій чоловік,— відповіла бабуся.— Заходи, сину, до хати, і я тобі дістану тоті три волоси.",
          "Йдучи до хати, Пливунчик звернувся до бабусі та й каже:",
          "— Бабко, я би хотів від вас щось запитати, чи можу?",
          "— Чому ні, сину, питай! — відповіла бабуся.",
          "— Йдучи дорогою, я бачив криницю, у якій не було ні краплі води. «Що воно таке? — думав я собі.— Яка ж це криниця, що в ній нема ні краплі води?» Потім чую — криниця до мене озвалася Людським голосом та й каже: «Узнай, сину мій, від Діда-всевіда, що мені робити, щоб у мене знову була вода. А то вже десять років минуло, як я мучусь без води».",
          "А коли я пішов далі, то по дорозі найшов одну яблуню, на якій не було ні одного яблука. І звернулася до мене ця яблуня, промовила людським голосом та й каже: «Узнай, сину мій, від Діда-всевіда, що мені робити, щоб я знову родила смачні яблука, як це було колись? А то вже більше як десять років, що на мені не вродилось ні одно яблуко. Узнай, голубчику, яка тому причина». Пообіцяв я, що виконаю її прохання та й пішов далі своєю дорогою.",
          "Потім, йдучи далі, дивлюся — а переді мною розляглось якесь море. Підійшов я ближче і бачу — на березі моря стоїть невелика хатчина, а біля неї на лавиці сидить один старий чоловік. «Де ти йдеш, хлопче?» — спитав мене цей дідусь. «Шукаю Діда-всевіда,— відповів я.— Цар дав мені таке завдання, щоб я йому приніс від Діда-всевіда три золоті волоси». «Як будеш у Діда-всевіда, то запитай від нього, будь добрий, доки я буду робити оцю роботу. Мені вже сімдесят років давно минуло, і я вже не в силах перевожувати людей через море. Просив я одного-другого, але ніхто не хоче перебрати від мене цю роботу. Спитай Діда-всевіда, що мені робити.»",
          "— Добре, сину! — відповіла бабуся. — Все це я узнаю від Діда-всевіда.",
          "Потім дала бабуся парубкові вечерю й розповіла про те, який Дідо-всевідо злий і порадила парубкові сховатися від Діда-всевіда під корито.",
          "— Ти сховайся під корито і не ворухайся. Та й щоб ти не спав, а пильно слухав, що буде Дідо-всевідо говорити. А як він повечеряє, то скоро потім ляже спати. І як він буде спати, то я вирву з його голови тоті три золоті волоси. Правда, я вирву їх не нараз, а по одному і буду кидати на корито. Дідо-всевідо буде уві сні говорити, і тоді на мої запитання про криницю, яблуню та того перевізника він дасть відповідь. Тільки будь уважний, сину, щоб ти зрозумів, про що він буде говорити.",
          "Після цих слів Пливунчик забрався під корито і лежав там тихо, без найменшого шуму.",
          "Скоро потім прийшов додому Дідо-всевідо. А цей Дідо-всевідо — це було сонце. Зайшов Дідо-всевідо до хати, повечеряв та й каже бабі:",
          "— Слухай, бабо! Тут у хаті щось нечистим духом пахне! Тут є хтось чужий!",
          "— Це тобі так здається, діду,— відповіла баба.— Нікого чужого тут нема. Ти находився, наблукався по всьому світу, багато дечого нанюхав, то й тому тобі так здається. Краще лягай та виспися. Ти ж такий, бачу, змучений. Лягай і клади голову мені на коліна та спи.",
          "Зробив Дідо-всевідо, як баба казала, і скоро заснув. Тепер баба почала Діда-всевіда гладити по голові, шукати у волоссі, і при тому висмикнула з його голови один волос і кинула на корито, під яким лежав Пливунчик.",
          "Дідо-всевідо уві сні закричав на бабу:",
          "— Що ти, бабо, мені мішаєш спати?!",
          "— Спи, діду, спи! Це тобі так здається,— відповіла баба.— А мені, діду, снився сон про тоту криницю, яка вже десять років стоїть без води. Що би з тою криницею робити, щоби у ній знову була вода?",
          "— Що з тою криницею робити — питаєш. Там, бабо, много роботи не є, — озвався уві сні Дідо-всевідо.— Нору до криниці, якою протікала вода, заткала одна велика жаба. Тоту жабу із нори треба взяти геть, і криниця знову наповниться водою. І вода буде ще смачніша, як була перед тим.",
          "Після цих слів Дідо-всевідо знову заснув. Баба шукала й гладила його по голові і через якийсь час знову висмикнула з його голови один золотий волос і кинула на корито, під яким лежав Пливунчик. Знову Дідо-всевідо уві сні закричав на бабу:",
          "— Що ти, бабо, спати мені не даєш?! Що з тобою сталося, що ти така зла?!",
          "Баба й відповідає:",
          "Нічого, діду, нічого! Це тобі хіба так снилося! А мені то вже дійсно снився сон. Снилося мені про тоту яблоню, що вже десять років минуло, як ніякого плоду не дає. Що з тою яблунею робити, щоб вона знову приносила плоди так, як колись?",
          "— Що з тою яблунею робити — питаєш,— озвався у сні Дідо-всевідо.— Оту яблуню треба пересадити в інше місце. Бо довкола її коріння обвилася велика змія, яка не пускає, щоб яблуня родила. І як тільки ту яблуню пересадять на інше місце, то вона зразу оживе і знову появляться на ній смачні яблука.",
          "Після цих слів Дідо-всевідо знову заснув. Баба знову почала Діда-всевіда гладити по голові і шукати в його волосах і через якийсь час висмикнула із його голови і третій золотий волос і кинула на корито, під яким лежав Пливунчик. Знову Дідо-всевідо уві сні закричав на бабу:",
          "— Що ти, бабо, насміхаєшся з мене і спати мені не даєш та ще й за волоси тягнеш?",
          "— Нічого, діду, нічого! Це тобі, мабуть, снилося. А мені то вже дійсно снився великий сон,— відповіла бабуся.— Мені снилося про того старого чоловіка, що перевожує в човні людей через море. Тому чоловікові уже сімдесят років давно минуло, і він вже не в силах робити далі ту роботу. І ніхто не хоче від нього цю роботу перебрати. Скажи, діду, що йому робити, щоб передати човен і весло комусь другому, щоб продовжав перевожувати людей через тото море?",
          "— Це, бабо, не така вже складна справа,— озвався уві сні Дідо-всевідо.— Коли буде той старий чоловік перевожувати когось через море, то нехай дасть тому весло, а сам нехай скочить на берег моря, тоді він звільниться від цієї роботи.",
          "Скоро потім настав день, Дідо-всевідо встав і пішов світити на світ. Пливунчик вийшов з-під корита, і баба передала йому тоті три золоті волоси та й запитала, чи він добре чув, що Дідо-всевідо говорив про криницю, яблуню і дідуся, що їздив на човні по морі. Пливунчик відповів, що він добре чув, що говорив Дідо-всевідо.",
          "Потім баба дала Пливунчикові одну пляшку і сказала, щоб він у тоту пляшку набрав води з тої криниці і щоб взяв яблука з тої яблуні. А тому дідусеві, що перевозить людей через море у човні, щоб пораду Діда-всевіда сказав тільки тоді, коли той дідусь перевезе його, тобто Пливунчика, на другий бік моря. Бабині слова Пливунчик добре запам'ятав. І, подякувавши бабі за її добросердечність та й за сніданок, пішов далі своєю дорогою.",
          "Дійшовши до моря, бачить — навстрічу йому йде той дідусь, що перевожує людей через море у човні.",
          "— Чи був ти у Діда-всевіда, і що він тобі сказав в моїй справі? — питає Пливунчика дідусь.",
          "— Перевезіть мене, дідусю, на другий бік моря, то тоді вам скажу,— відповів Пливунчик.",
          "— Добре,— погодився дідусь.",
          "Незабаром Пливунчик опинився на другому боці моря, а тоді звернувся до дідуся й каже:",
          "— Коли будете перевозити ще когось на другий бік моря, то, не доходя до берега, дайте потримати весло тому, кого будете перевозити, а самі скочте на берег моря першим, і тоді весло залишиться у тої людини, і ви звільнитеся від цієї роботи.",
          "Подякував дідусь за цю пораду Діда-всевіда, і Пливунчик пішов далі своєю дорогою.",
          "Як довго йшов, то важко сказати. Аж тут знову опинився біля тої яблуні, що вже десять років не приносила плодів.",
          "— Чи найшов ти, чоловіче добрий, Діда-всевіда, і що він тобі сказав про мене? — звернулася яблуня до Пливунчика людським голосом.",
          "— Діда-всевіда я найшов, і він сказав ось що: навколо твойого коріння обвилася велика гадюка, і тому треба тебе пересадити на інше місце. Як тільки тебе пересадять на інше місце, то ти знову будеш родити смачні яблука.",
          "— То пересади мене ти, чоловіче добрий, на інше місце, я буду тобі за це дуже вдячна,— просила тепер яблуня.",
          "Почувши ці слова, Пливунчик зразу взявся до діла. Гадюку, що була обвита навколо яблуні, убив, а яблуню пересадив на інше місце. Як тільки він це зробив, то на яблуні появилося повно яблук.",
          "— Візьми собі, чоловіче добрий, три яблука, і я буду тобі на помочі,— озвалася тепер яблуня до Пливунчика людським голосом.",
          "Узяв собі Пливунчик три яблука, подякував яблуні і пішов далі своєю дорогою. Через якийсь час опинився біля тої криниці, що уже більше як десять років не було у ній ні краплі води.",
          "— А що тобі казав про мене Дідо-всевідо? — запитала криниця Пливунчика людським голосом.",
          "— Дідо-всевідо казав, що твою нору заткала одна велика жаба. Цю жабу треба відти взяти, тебе вичистити, і буде в тобі знову така добра вода, як була раньше.",
          "— Дорогий сину! Візьми звідти тоту жабу і вичисти мене, буду ти на помочі,— просила криниця Пливунчика людським голосом.",
          "Почувши ці слова, Пливунчик зразу взявся до діла: криницю добре вичистив, а жабу, що там була, убив. І наповнилася криниця свіжою і чистою, як сльоза, водою. Потім Пливунчик взяв пляшку, що в нього була, нацовнив її тою водою і пішов тою дорогою, що вела у царський двір.",
          "Та тоті золоті волоси, що були у Пливунчика, так дуже світилися, що люде дивилися на це світло, як на якесь чудо.",
          "Коли Пливунчик вернувся у царський двір і цар побачив ці золоті волоси, то від того великого світла зразу осліп, а від страху помер.",
          "Прийшли тепер Пливунчикові на гадку тоті три яблука і вода, що була у пляшці. Узяв він одно яблуко, відрізав із нього маленький кусочок і поклав цареві у рот, і цар знову став живим. Потім намочив цареві очі тою водою, що була у пляшці, і цар знову бачив, як і раніше.",
          "Цар дуже був радий, що у нього такий добрий зять, що приніс йому три золоті волоси, а крім того, вернув йому життя і очі вилікував. І передав цар своє царство на Пливунчика. Одного разу звернувся він до Пливунчика та й каже:",
          "— А звідки була у тебе тота чудодійна вода і тоті яблука?",
          "Пливунчик розповів йому, де дістав тоту воду і тоті яблука.",
          "«Піду я сам туди і принесу собі тої чудодійної води і яблук»,— думав тепер колишній цар. Як думав, так і зробив. Зібрався і пішов шукати тоту воду і яблука. Як довго йшов, то важко сказати, аж нарешті дійшов до тої криниці, що в ній була чудодійна вода. Криниця як побачила його, то зразу висхла. Підійшов він і дивиться — у криниці ні краплі води.",
          "— А чому в тобі немає води? — питає він криницю.",
          "— Вичисти мене, будь добрий, і буде в мені вода,— відповіла криниця людським голосом.",
          "— Ніколи я тебе не вичищу, не буду я свій одяг грязюкою мастити,— відповів колишній цар і пішов далі своєю дорогою.",
          "Через якийсь час дійшов він до тої яблуні. Коли яблуня його побачила, то зразу висхла. Підійшов він до неї ближче і питає:",
          "— А чому ти висхла, що немає на тобі ні одного яблука?",
          "— Пересади мене на інше місце, то знову будуть на мені яблука,— відповіла яблуня людським голосом.",
          "— Чорт мені до тебе, не буду я тебе пересаджувати. Ти вже й так висхла, то на тобі вже ніколи яблук не буде,— відповів він сердито і пішов далі своєю дорогою. Скоро потім дійшов він до моря. Дивиться — у човні сидить один старий дідо",
          "— Перевезіть мене, діду, на другий бік моря,— звернувся він до діда.",
          "— Добре! — погодився дідо.— Сідайте, я вас перевезу.",
          "Узяв дідо весло і жене човен на другий бік. Поплив човен до середини моря. Тут дідо дуже був уже змучений, то й звернувся до колишнього царя і каже:",
          "— Візьміть оце весло і попробуйте хоч мало погнати човна, бо я вже дуже уморився.",
          "Узяв він від діда весло і почав гнати човна, а дідо йому показував, як гнати і куди повертати веслом. Коли дідо бачив, що човен наближається до берега, то вискочив із човна на берег, а його з веслом залишив у човні.",
          "І як почав колишній цар гнати того човна по морі, то, може, і по сьогоднішній день це робить.",
          "Так дідо звільнився від тої роботи, а Пливунчик, вуглярів син, так довго царював у тій державі, аж поки не помер."
        ],
        "image_count": 1
      }
    ]
  },
  {
    "id": 30,
    "name": "Солдат і смерть",
    "create_date": 0,
    "tags": [
      "text"
    ],
    "content": [
      {
        "text": [
          "Прослужив солдат у царя тридцять три роки, і вийшла йому одставка. Дав йому цар три копійки, він і пішов собі. Йшов-йшов, аж перестрівають його три старці:",
          "— Сотвори, служивий, милостинку.",
          "— Нате.",
          "Вийняв копійку і оддав. Трохи згодом перестрівають його ще три старці.",
          "— Сотвори, служивий, милостинку.",
          "— Нате.",
          "Оддав другу копійку.",
          "Під вечір вже ще три старці просять:",
          "— Сотвори, служивий, милостинку.",
          "— Нате.",
          "Оддав і третю копійку.",
          "Іде та й думає, що це воно буде, що роздав останні три копійки. Аж ось ще йдуть три старці.",
          "— Сотвори, служивий, милостинку.",
          "— Нате.",
          "Скинув шинелю й оддав.",
          "— Ну,— кажуть старці,— чим тебе, служивий, нагородити, що ти з останнього милостиню сотворив? Проси у нас три просьби.",
          "— А що ж я,— каже,— буду просить? Як задумаю, щоб гроші в кишені були; щоб люльку не накладать і не закурювать, а як загадаю, щоб сама готова була; та щоб була торбинка така: я про що не подумаю, зараз щоб там і було.",
          "— Добре, служивий, іди собі з богом.",
          "Ото сказали та й зникли, наче їх тут і не було. От солдат пройшов трохи. «Дай,— дума,— подивлюсь, чи не збрехали». Засунув у кишеню руку — так і витяг жменю грошей.",
          "Сів ото спочивати, витяг люльку, аж вона вже й куриться.",
          "— Е,— каже,— і це добре.",
          "Покурив-покурив та так, не гасячи, у кишеню засунув, вона сама й погасла.",
          "Дивиться — летить пара качок; він розшморгнув торбинку та:",
          "— А в торбинку!",
          "Так ті качки туди і загули. От приходить він у город, а в тому городі в багатого купця був дім такий, що у ньому ніхто не жив, бо там завелись чорти. Він до того купця:",
          "Що даси? Я,— каже,— можу вигнать чортів.",
          "— Як,— каже,— виженеш, я тебе до смерті догодую.",
          "Ото нагодували його, напоїли, пішов він на ніч у той дім. Опівночі чує — щось стукотить-гримотить. Поміст лопнув, вилазить чорт.",
          "— Чого ти? — питає солдат.",
          "— Я тебе з'їм!",
          "Солдат торбинку розшморгнув та:",
          "— А в торбинку!",
          "Як крикне, так той чорт туди і загув. Зашморгнув його там солдат та вже бив-бив. Давай той чорт проситись:",
          "— Пусти. Внукам,— каже,— і правнукам закажу сюди ходити.",
          "Пустив його солдат.",
          "От уранці повів він купця в дім, і стали там жить. А прийшлось тому солдатові вмирати, він наказує:",
          "— Покладіть зі мною безпремінно оцю люльку і торбинку.",
          "Ото поклали йому те все, поховали його. Приходить він на той світ. Дивиться — пекло, він і убравсь туди. Зараз кілочки забиває, амуніцію свою розвішує.",
          "— Що,— питає,— горілка є?",
          "- Є.",
          "— Тютюн є?",
          "— Є.",
          "— Огонь є?",
          "— Є.",
          "— От рай, так рай!",
          "Ходить по пеклі, муштрується.",
          "Аж ось приходить той самий чорт, що він його на цім світі бив, та як побачив його, як заголосить:",
          "— Це ж той самий, що мене колись бив! Він нам і тут життя не дасть; треба його якось вижити.",
          "Так чорти вже й злякалися. Повиходили з пекла, а його там самого зачинили.",
          "— Що ж, братці, давайте мірятися: кому випаде — облупим того та шкуру на бочку натягнем, як на барабан, ударимо, то, може, він і вискочить.",
          "От помірялись, облупили, якого випало, натягли шкуру, як ударять, а солдат:",
          "— Ах, в похід, в похід!",
          "За амуніцію та з пекла, а чорти вскочили та й заперлись там.",
          "От ходить він по тому світу, ніде нема йому пристановища, аж стрічає його святий Петро.",
          "— Іди,— каже,— в рай, там тебе давно ждуть.",
          "Пішов солдат, де там той рай у бога. Бог і поставив його коло свого палацу на варті. Ходить він, аж іде смерть. Солдат до неї:",
          "— Бабусю, чуєш? Ти це куди?",
          "— До бога, служивий.",
          "— За чим?",
          "— Та спитати, що мені на землі робити.",
          "— Почекай тут, я піду спитаю.",
          "Приходить перед бога.",
          "— Прийшла,— каже,— смерть, питає, що їй на землі робити.",
          "— Хай,— каже бог,— морить самих старих людей три роки.",
          "От він вертається та й згадав:",
          "«А там же є у мене брати, вона і їх умертвить». Виходить та й каже:",
          "— Велів бог, щоб ти три роки самі старі дубки гризла.",
          "От через три роки знов смерть іде до бога.",
          "— Пожди тут, я піду спитаю,— каже солдат. Приходить до бога.",
          "— Прийшла, боже, смерть, питає, що їй робити.",
          "— Скажеш, щоб три роки мертвила самих середніх людей.",
          "Він і роздумавсь:",
          "«Адже у мене там, може, племінники є». Вийшов та й каже:",
          "— Сказав бог, щоб ти три роки гризла самі середні дубки.",
          "— Спасибі, служивий,— та й пішла. Ото через три роки знову смерть прийшла, та така худа.",
          "— Спитай, служивий, що мені ще робити? Він пішов.",
          "— Прийшла, боже, смерть, питає, що їй робити?",
          "— Хай,— каже,— мертвить самих маленьких дітей.",
          "Він і згадав, що у нього є онуки, виходить та й каже:",
          "— Сказав бог, щоб ти ще три роки гризла самі молоді дубки.",
          "Подякувала смерть і пішла. Через три роки приходить, а солдат не угледів її, вона й проскочила сама до бога. Як прийшла, то й розжалілась, за що її бог голодом карає.",
          "— Це він тобі все набрехав! Піди його самого ще раз умертви.",
          "От вийшла вона до солдата та й каже:",
          "— Подавай душу!",
          "А солдат розшморгнув торбинку та:",
          "— А в торбинку!",
          "Вона у неї і вскочила. Він зашморгнув її там та й закинув у болото."
        ],
        "image_count": 1
      }
    ]
  },
  {
    "id": 29,
    "name": "Чарівна ліхтарня",
    "create_date": 0,
    "tags": [
      "text"
    ],
    "content": [
      {
        "text": [
          "Не знаю, коли і де то було, лише чув я від свого діда, що жив на світі цар Чорнокнижник. Не було такої книжки, аби він не прочитав, не було такого, аби він не знав.",
          "Одного разу став читати нову книжку і дочитався, що в царя з неблизької землі є дуже гарна дочка, але не може вона ні за кого заміж вийти. А в другій книзі прочитав, ніби десь є така гора, що в тій горі є двері, а за тими дверима — царство, а в тім царстві схована ліхтарня, а в ліхтарні дванадцять дівчат пісень чарівних співають.",
          "Став цар далі читати. І з третьої книги довідався, що в однієї вдови є дуже сильний син. Притулить він до тих дверей свою руку, і гора відчиниться. Цар був хитрим і сам пішов наймати того хлопця до себе на службу. Довго йшов чи не довго, а побачив на пасовиську, як десять хлопців б'ють одного, меншого, і нічого не можуть із ним зробити.",
          "Крикнув цар, і всі десять, як горобці, розлетілися. Залишився той, що його били.",
          "Став цар із ним до розмови і дізнався, що зустрівся із вдовиним сином, про якого читав у книзі.",
          "— А за що били тебе? — питає цар.",
          "— Та я сказав їм, що колись царем буду.",
          "Чорнокнижник на ті слова не звернув уваги, а пішов до його матері, поклонився і почав просити, аби відпустила свого сина на рік до нього на службу. Розплакалася бідна жінка:",
          "— Та змилуйтеся, царю, якби не він, то я б давно не жила на цьому світі. Він мене, слабу, годує і доглядає.",
          "— Не плач, жінко. Я тобі за нього стільки грошей дам, що будеш ти гарно жити, і твої внуки, і ще правнукам залишиш.",
          "Цареві перечити не будеш. І хотіла чи не хотіла мати, але мусив син збиратися з царем у дорогу.",
          "Пішли вони прямо до тієї гори, що в ній є двері, а за тими дверима — царство, а в тім царстві схована ліхтарня, а в ліхтарні дванадцять дівчат пісень чарівних співають.",
          "Каже Чорнокнижник:",
          "— Ану, приклади руку до цих дверей.",
          "Лише торкнув хлопець двері, як вони відчинилися.",
          "— Тепер іди туди,— каже цар,— і винеси мені ліхтарню.",
          "Переступив хлопець поріг і стежкою пішов до такого царства, якого ще ніколи не бачив.",
          "Йде він, іде та й бачить, що на траві сидить сивий дідо і читає книжку. То був чарівник.",
          "Вклонився йому хлопець:",
          "— Добрий день!",
          "Підвів здивовано свої очі дід:",
          "— Здоров був! Скільки я тут, то ще живої душі з того світу не було. Чого ти сюди завітав?",
          "Хлопець тоді розповідає:",
          "— Цар Чорнокнижник найняв мене в матері і послав сюди, аби я приніс йому ліхтарню.",
          "Подумав дід і каже:",
          "— Йди цією стежкою далі й побачиш столик, а на тому столику стоятиме ліхтарня. Три рази обійдеш його і тоді бери. Далі не смій іти, бо ще не час тобі. Коли повернешся до дверей, то поки не переступиш поріг, Чорнокнижникові ліхтарню не віддавай, бо лихо буде.",
          "Подякував леґінь і пішов. Скоро побачив столик, обійшов його, взяв ліхтарню і повертається назад тією ж стежкою. Дідо читає і уваги на нього не звертає.",
          "Дійшов до дверей, доторкнувся до клямки, і двері відчинилися.",
          "Чорнокнижник скочив на ноги і каже:",
          "— Давай ліхтарню!",
          "— Коли я тобі віддам її, то вже звідси не вийду.",
          "Почав Чорнокнижник кричати, а тим часом двері зачинилися, і хлопець залишився з ліхтарнею на тому світі. Скільки не тиснув на двері, скільки не бив кулаками, але вони навіть не скрипнули.",
          "Затремтіли руки й ноги зі страху, бо не знає леґінь, що йому робити. Раптом чує коло себе якийсь спів. А хто співає — не бачить.",
          "Шукав, шукав, але нікого не знайшов і знову повернувся до ліхтарні. Побачив усередині дванадцять малесеньких дівчаток. Найкрасивіша серед тих красунь питає:",
          "— Чого хочеш, володарю?",
          "— Нічого не хочу, лише побачити свою маму і хату, де я народився і виріс.",
          "Лише промовив ці слова, як звіявся вітер, двері відчинилися, і протягом винесло його разом із ліхтарнею до рідного дому.",
          "Зраділа мати. А він подивився на неї і очам своїм не повірив — аж почорніла з жури. Чорнокнижник обманув її — не дав грошей. Тоді леґінь від ліхтарні зажадав грошей.",
          "Живуть собі щасливо син із матір'ю у рідному селі, за біду й не чують. Аж якось леґінь довідався про царську дочку, що не може вийти заміж, хоч дуже-дуже гарна. Хто її хоче, того вона не хоче, а кого вона хоче, той її не хоче. Із нею хотів одружитися цар Чорнокнижник, але знав, що вона його не схоче, і вирішив дістати чарівну ліхтарню, зачарувати дівчину.",
          "Хлопець довго не думав, вирішив і собі спробувати щастя. Попросив від ліхтарні:",
          "— Допоможи мені посватати цареву дочку, до котрої сватався Чорнокнижник.",
          "— Добре. Чекай.",
          "Минає день, другий, а може, місяць, і приходить хлопцеві повістка до війська.",
          "Взяв із собою лише ліхтарню і пішов служити. За місяць став капралом, за півроку — сержантом, а за рік був уже офіцером. І так йому добре служба йшла, що на другий рік генеральську силу мав, а на третій — став царським маршалом. А як уже він міністр, то не соромно батькові за нього свою єдину доньку віддати.",
          "Поженилися молоді, і цар їм побудував окремий палац.",
          "А Чорнокнижник про все вичитав, і дуже його мучила заздрість, що таке велике царство попадеться не йому, а простому вдовиному синові. Думав, думав та й придумав. Пішов до майстра і замовив багато ліхтарень. Сам переодягся за міняйла і з тими ліхтарнями поїхав до міста, де живе цар. Допитався, де міністрів палац, охороні показав царський мандат, і його пропустили з ліхтарнями: казав, що це подарунок міністрові.",
          "А міністр якраз спав. Його жінка читала книжку і дуже здивувалася, як побачила в себе міняйла.",
          "— За невелику доплату міняю ліхтарні.",
          "Одна ліхтарня дуже сподобалася жінці міністра, і захотілось їй приємне зробити чоловікові. Дала Чорнокнижникові стару, а на те місце повісила нову.",
          "Спить собі міністр і гадки не має, що сталося. Тим часом Чорнокнижник вийшов за місто і наказав ліхтарні:",
          "— Хочу, аби міністрів палац пішов під землю, а на тому місці зробилося озеро. Хай міністр з ліжком плаває посеред озера, а я з його жінкою хочу жити аж за Синім морем у ще кращому палаці.",
          "Лише сказав це Чорнокнижник, як палацу не стало. Міністра разом із ліжком винесло на середину озера, що тут же зробилося, а царя Чорнокнижника разом із міністровою жоною понесло попід хмари аж за третє Синє море, де вже був незвичайної краси палац.",
          "Їде вранці цар дітей своїх провідати, а там уже ні палацу, ні слуг — лише озеро, а посередині на ліжку сонний зять плаває.",
          "Наказав цар своїм слугам притягнути міністра до берега.",
          "Розбудили його. Питає цар, що сталося, а міністр і слова сказати не може. Стоїть як камінь.",
          "Почали тіло царівни шукати, але ніде не знайшли. Розсердився цар і каже:",
          "— Говори, якою смертю хочеш загинути? Чи кіньми розірвати тебе, чи повісити?",
          "Подумав міністр і каже:",
          "— Та вам однаково, пресвітлий царю, чи я буду жити, чи я буду гнити. Відпустіть мене ліпше у світ широкий, піду я шукати свою жінку, а вашу дочку.",
          "— Добре,— відповів цар.— Аби я не чув, що ти в моїй державі! А як почую, то мої слуги розведуть із терня ватру і спалять тебе живцем.",
          "Попрощався міністр — хоч уже й не міністр — і пішов у світ широкий. Довго ходив, аж поки у незнайомому царстві не знайшов високої гори. Дивиться він наверх, а там три чорти б'ються, аж шерсть із них летить.",
          "Вилазить він туди і питає:",
          "— Що ви тут не поділили?",
          "Перестали чорти битися і дивляться на нього, бо дивно їм, як він сюди потрапив і не боїться їх... Нарешті один із них каже:",
          "— Як наш батько помирав, то залишив нам у спадщину три речі, шапку-невидимку, черевики-скороходи і люту шаблю, з якою можна все завоювати, що бачить око. Не встиг лише сказати, що кому належить.",
          "— Не бийтеся,— каже міністр.— Я вас розсуджу.",
          "— Ми вже три роки б'ємося і ніяк не можемо розсудитися, а як ти нас розсудиш?",
          "— Бачите он на тій горі гранітну брилу?",
          "— Бачимо,— відповідають чорти.",
          "— Хто з вас першим добіжить туди, вириє з землі той камінь, скотить униз, а потім знову винесе на гору і положить на місце, той візьме із цих речей те, що захоче.",
          "Чорти зірвалися із місця і втрьох почали виривати із землі брилу, за якийсь час скотили її і вже б'ються, кому нести. Нарешті кривий чорт вхопив брилу на плече і поніс.",
          "А наш міністр шапку на голову, шаблю до боку, черевики на ноги — і в дорогу.",
          "Летить він попід хмари на схід і дивиться, де сісти. Аж бачить — чорти за ним женуться. Шаблею махнув направо і наліво — і голови їх повідлітали.",
          "Був над якоюсь пустелею, коли нарешті побачив світло. Спустився коло хатинки на курячій лапці з одним вікном. Заглянув досередини. Побачив тисячолітню бабусю. Постукав і зайшов.",
          "— Хто ти є? — питає стара баба.",
          "— Я прісна душа,— відповідає.",
          "— Відколи світ світом, тут ще живої душі не було. А як ти сюди потрапив?",
          "— Я вже сім років розшукую свою дружину і не можу знайти. Прийміть мене переночувати, а вранці я піду собі далі.",
          "— У мене син Вітер,— відповідає стара.— Як прилетить сердитий, то погубить тебе, а мені шкода, щоб ти гинув.",
          "— Не страшно мені помирати. Прийміть, бо я дуже втомлений.",
          "Положила його спати, а через якийсь час летить її син Вітер.",
          "— Впустіть, мамо! — гукає з-під вікна.— Чую, що прісна душа в нашій хаті є.",
          "Накрила вона міністра коритом, а сама Вітра до хати впустила.",
          "— Нема нікого, сину.",
          "— Ні, є.",
          "Побачила мати, що не сердитий син, і підняла корито.",
          "— Як ти сюди забрів? — питає Вітер.— Відколи світ світом, а я Вітром, тут ще прісної душі не було.",
          "— Я вже сім років розшукую свою дружину і не знаю, де вона.",
          "Подивився на нього Вітер і каже:",
          "— Твоя жона за Синім морем із царем Чорнокнижником. Хоч ти маєш три чарівні речі, але туди не доберешся, бо замерзнеш або згориш у дорозі.",
          "Переночували, а рано-вранці Вітер і каже:",
          "— Гаразд, сідай мені на плече, і полетимо.",
          "Летять вони та летять, аж показалося Червоне море. Кипить воно, зверху сонце припікає. Почав кричати та стогнати міністр:",
          "— Що тобі треба? — питає Вітер.",
          "— Йой! Гину! Пече!",
          "Дихнув холодом Вітер, і перелетіли через Червоне море. Летять понад Білим. Що знизу лютим холодом тягне, а що зверху ще холоднішим.",
          "Знову кричить міністр:",
          "— На мені лід! Гину!",
          "Подихав теплом Вітер, і перелетіли через Біле море. Перебралися й через Синє. Сіли просто під палацом, у якому Чорнокнижник із чужою дружиною живе.",
          "Подякував міністр Вітрові, надів шапку-невидимку і ввійшов до палацу. І застає, як його жінка із Чорнокнижником грає у карти. Сів він коло них і дивиться, хто виграє, а хто програє.",
          "Поки вигравав Чорнокнижник, то він нічого не робив, а як той програв, з усієї сили луснув його поза вуха.",
          "Розлютився Чорнокнижник на міністрову жінку:",
          "— Я тобі дав виграти, а ти ще б'єш мене!",
          "Ще раз дістав цар поза вуха. Жінка з дива кинулась навтьоки, він — за нею. Міністр тоді ліхтарню в руки, вийшов надвір і попросив:",
          "— Зроби так, аби цей палац пішов на дно, як мій колись. Чорнокнижник нехай плаває посеред озера на ліжку, а я хочу жити на батьківщині у такому палаці, до якого ведуть срібні мости із золотим поруччям.",
          "Лише сказав це, як Вітер вхопив його і дружину. А на ранок вони вже були у своєму палаці.",
          "Зайшов до палацу старий цар, втішився, святкувати свято наказав і зятеві корону передав."
        ],
        "image_count": 1
      }
    ]
  },
  {
    "id": 28,
    "name": "Микола був коровою",
    "create_date": 0,
    "tags": [
      "text"
    ],
    "content": [
      {
        "text": [
          "Жив собі один бідняк, якого звали Миколою. Мав він лише стару хатчину, а в тій хатчині повно дітей.",
          "Одного разу пішов Микола з жінкою в ліс: він — по дрова, жінка — по гриби. Коли дивляться — багач, у котрого Микола мало не задармо цілий рік служив, веде з ярмарку корову.",
          "Жінка Миколи зашепотіла:",
          "— Коли б нам таку корову! Було б дітям молоко!",
          "— Цить, жоно,— відповідає Микола.— Багач мені винен, то й корова буде наша.",
          "Залишив він жінку в кущах, а сам пішов на дорогу. Тихцем підійшов до корови, зняв з рогів мотузку, засилив собі на шию. Корова — в ліс пастися, а Микола йде за багачем. Зраділа жінка, бо зрозуміла хитрість чоловіка, і повела корову додому.",
          "А багач ішов і не оглядався. Не знати, як довго ішов би він так, та зустрів знайомого купця.",
          "— Гей, сусіде,— крикнув той ще здалеку,— що ти дав за цього вола?",
          "Багач і тепер не оглянувся, лише сердито буркнув:",
          "— Коли ти й досі не відрізниш вола від корови, то хоч помовчи.",
          "— Та яка то корова, то віл,— реготався стрічний купець.— Як не віриш, то сам подивися.",
          "Багач озирнувся і за голову схопився:",
          "— Чорт таке видів! Купив добру корову, а таке сталося.",
          "Купець посміявся та й пішов собі, а багач став серед дороги і не знає, що робити.",
          "— Звідки ти тут узявся? — питає він Миколу.",
          "— Я й сам не знаю,— відповідає той.— Не пам'ятаю. щоб ти купив мене коровою.",
          "Багач не може отямитися.",
          "— Як ти став коровою?",
          "— Не знаю,— каже Микола,— але здогадуюся, що прокляла мене одна вдова. Колись я був багатим та скупим. Служила вдова у мене мало не задармо цілий рік. Я скупився заплатити їй зароблене, і за те вона мені залаяла:",
          "— Миколо, бодай ти став коровою і був нею доти, доки не виплатиш мені зароблене молоком.",
          "Багач вислухав і вилаявся:",
          "— Послав тебе чорт на мою голову і гроші забрав. Іди собі та не роби сміху з мене.",
          "— Що ти кажеш? — видивився на нього Микола.— Це тобі не обійдеться так легко. Хто чув таке, щоб невинному чоловікові мотузку на шию засиляти? Мусиш на суді відповідати.",
          "Бачить багатий — біда буде. Заплатив Миколі гроші, щоб той згодився мовчати.",
          "Прийшов Микола додому з повними кишенями, а жінка вже встигла корову подоїти і молока дітям наливає. Через якийсь час корова отелилася, і вигодував Микола другу. Стару вирішив продати.",
          "Ідуть вони з жінкою на торг і корову ведуть. Тільки прийшли, а їх обступили з усіх боків купці, бо кращої корови, як у них, у той день не траплялося. Жінка торгується, а Микола роздивляється довкола. Коли бачить — іде оглядати корову її колишній хазяїн. Сказав про це Микола жінці і тихенько вбік. А багач оглянув корову і зашепотів їй на вухо:",
          "— Що, Миколо, знову тебе продають? Так тобі й треба. Та я не такий дурний, щоб тебе купити,— і пішов геть.",
          "А Микола з жінкою продали корову і повернулися додому, раді, що насміялися з багача."
        ],
        "image_count": 1
      }
    ],
    "crew": {
      "graphics": [
        68
      ]
    }
  },
  {
    "id": 27,
    "name": "Дарунки з трьох зернин",
    "create_date": 0,
    "tags": [
      "text"
    ],
    "content": [
      {
        "text": [
          "В одному селі жив великий дідич. Мав стільки полів, лісів, худоби і всілякого добра, що навіть цісар йому заздрив. А у того дідича служив бідний чоловік Максим. Слуга мав хатку з одним вікном. Вітер зірвав з покрівлі солому, і, коли йшов дощ, вода текла по стінах. У хатині жила й Максимова родина. Родина немаленька, а їсти було нічого.",
          "Настала весна. Треба щось посіяти, а в мішку ні зернини. Жінка сумує, плаче.",
          "— Люди вже позасівали, а в нас іще й не орано. Роби щось, чоловіче, бо не доживем до другого року.",
          "— Не журися,— відповів Максим,— я піду до дідича і попрошу, аби позичив нам хоч трохи насіння. Засіємо, і на другий рік у нас буде своє.",
          "— Ну, йди, не чекай.",
          "Пішов Максим до дідича. Став перед порогом і каже:",
          "— Так і так, світлий пане, не маю чим засіяти свій кавалок поля. Дайте мені хоч трохи насіння, аби мої діти не повмирали з голоду.",
          "Дідич витріщився на нього й закричав:",
          "— Аби мати — треба робити!",
          "— Та я роблю у вас день і вночі!",
          "— Ти, лайдаку, не кажи мені дурниць!",
          "Опустив Максим голову і пішов додому. Розповів жінці, що йому дідич відповів. Надворі сонечко гріє. Пташки з теплих країв прилетіли, всюди весело. А Максим сидить зі своєю жінкою на призьбі й сумує, бо діти ходять голодні та слабі, як мухи. Раптом до Максимової хатки прилетіли дві ластівки і почали ліпити під стріхою гніздечко. Максим уздрів їх і сказав:",
          "— Бідні ластівочки, нащо ви ліпите гніздечко під такою дрантивою стріхою? Таж як піде дощ, то вам дітей затопить.",
          "Та ластівки не розуміли людської мови. А якщо й розуміли, то мовчали. Зліпили гніздечко, виклали пір'ячком, знесли яєчок і висиділи зграйку маленьких пташенят. Коло хати Максима стало так весело, що душа раділа.",
          "Але одного разу звідкись явився страшний змій, який почав тягнутись до ластів'ячого гніздечка. Діти заверещали:",
          "— Тату, до наших ластів'ят лізе якийсь змій!",
          "Максим вибіг надвір, схопив довбню, і почалася бійка не на життя, а на смерть. Гепав змія по хребті, поки його не переламав. Змій ледве відповз і сконав у темному яру. Трьох ластів'ят страшний змій схопив, а четверте пташеня вдалося врятувати. Але і з ним сталася біда: йому під час бійки поранили ніжку. Максим забрав пташечку до хати, діти її дозирали, годували. Коли могла уже літати, випустили на волю, аби шукала своїх маму й тата.",
          "Минуло літо, і настала осінь. Ластівки полетіли у вирій. Усю землю завіяло снігом. Та минула і зима, пташки вернулися додому, до своїх гніздечок. У Максимовій хаті злидні так розсілися, що не дають дихати. Та ось одна ластівочка ударила крильцем у шибку. Максим вийшов надвір і спитав:",
          "— Чого ти хочеш, дорога пташино?",
          "Ластівочка поклала йому на долоню якесь зеренце і прощебетала:",
          "— Посій перед дверима.",
          "Через якусь хвилину прилетіла знову. Поклала на долоню друге зеренце:",
          "— Посій перед вікном.",
          "Фуркнула й вернулася з третім зеренцем:",
          "— Посій коло криниці.",
          "Максим красно подякував їй і зробив так, як вона сказала. Посіяв три зернини, почав чекати врожаю. Другого дня вранці діти повставали й повибігали на сонечко. Але скоро вернулися в хату, гейби перелякані.",
          "— Тату, у нас коло хати щось таке дивне виросло, ой-йой-йой!",
          "— Ви ще спите навстоячки?",
          "— Ні, тату, подивіться.",
          "Вийшов Максим і бачить — перед порогом, під вікном і коло криниці три величезних гарбузи. Схотів підняти, але де там! — треба силу велета. Гарбузи уже достигли, блищали, як сонечко.",
          "— Жінко, ану, розпалюй у печі вогонь,— втішився Максим.— Звари на обід гарбузяної каші.",
          "Закотив гарбуз до хати і нагострив ніж. Коли розрізав на дві половини, то очам не повірив: там був білий хліб, калачі, бринза, м'ясо, ковбаса, солонина — варене, смажене, солодке, квасне й гірке... Максим викладав те добро на стіл, а в гарбузі нічого не зменшувалося. Як поїли добре, жінка накрила чарівний гарбуз білим рушником. А Максим вкотив до хати другого. Розрізав його на дві половини, а там таке убрання, що і найбільші пани подібного не бачили: шовкові сорочки, новенькі черевики, всілякі спідниці, намиста, коралі. Було все, чого бажав Максим, його жінка й діти. Жінка від утіхи аж заплакала й накрила той гарбуз найфайнішою скатертиною. Максим вкотив до хати і третій гарбуз. Розрізав і злякався: з нього висипалася ціла купа золота. Накидав повну скриню золотих, і жінка накрила гарбуз полотном.",
          "— Тепер ви, діточки мої, не будете вже голодувати, а я не буду кланятися захланному дідичеві,— каже весело Максим.",
          "Він файно вбрав своїх дітей, жінку і сам ходив по селу, як ґазда, а не як жебрак. Через кілька днів став будувати собі хату. Люди здивувалися, що в бідного Максима з'явилися такі гаразди. Хтось розповів дідичеві. Прийшов пан та й питає:",
          "— Скажи мені, Максиме, звідки в тебе багатство?",
          "Максим відповів:",
          "— Я, пане, не краду, і на мене ніхто не робив. Все, бачите, принесла мені мала ластівка.— І розповів, що з ним було.",
          "Дідич вислухав Максима і пішов до палацу. Його мучило бажання розбагатіти ще більше. Зліпив під карнизом ластів'яче гніздо і почав загулювати пташок. І якось так сталося, що дві ластівки дали себе загулити: залетіли в те гніздо, нанесли яєчка й сіли висиджувати їх. Як ластів'ята вивелися й трохи підросли, дідич почав визирати змія. Але змій не приходив. Це дуже злило дідича: пташки от-от вилетять, тоді їх не зловиш! Одного разу він приклав драбину, виліз до гнізда. Сам за змія побив ластів'ят, а одному з них поранив ніжку. Забрав ту пташку до палацу, дозирав ціле літо. А восени випустив, аби собі летіла у вирій.",
          "Минули осінь і зима. Настала весна. З теплих країв вернулися пташки. До вікна палацу підлетіла ластівка. Дідич вибіг надвір і спитав її:",
          "— Який подарунок ти принесла мені, ластівочко? Вона дала три зеренця і прощебетала:",
          "— Посієш перед дверима, під вікном і коло криниці.",
          "— Дякую тобі, пташечко. Тепер я стану багатшим від самого цісаря!",
          "Дідичеві виросли так само три величезні гарбузи. Узяв барду, вдарив по одному і розрізав на дві половини. А звідти несподівано вилетіла хмара сарани. Кинулася на його лани і з'їла все, що там росло. Розтяв другий гарбуз. Звідти вибухнув вогонь. Спочатку загорівся дідичів палац, а потім весь маєток. Третього гарбуза не встигли і розрізати. Люди кажуть, що в ньому є кублище гадюк, які вилізуть тоді, коли дідич вернеться й захоче знову панувати.",
          "А Максим ще довго жив і не журився."
        ],
        "image_count": 1
      }
    ]
  },
  {
    "id": 26,
    "name": "Ілля Муромець",
    "create_date": 0,
    "tags": [
      "text"
    ],
    "content": [
      {
        "text": [
          "Ілля Муромець народився під городом Муромом, у бідній сім'ї. Батько й мама його ходили в ліс, дрова рубали, обробляли землю і сіяли, скільки могли, там півгектара, чи що. І так кормили сина Іллю, бо він слабий був на ноги. Тридцять літ Ілля на печі лежав, не міг уставать, нічого не міг робить.",
          "Коли пройшло тридцять літ, батько й мати Іллі Муромця були в лісі, на роботі, а Ілля лежав на печі; прийшли три старики і гукають:",
          "— Іллюшко, Іллюшко, одчини двері! Він каже:",
          "— Як же я вам відчиню, я слабий на ноги, я не можу вставать.",
          "— Устанеш, устанеш, ану понатужся, Іллюшко, ану, встань!",
          "Ілля понатужився, як махнув ногами, так із печі зскочив зразу аж на землю. Зразу пішов, одчинив двері, старики увійшли і сказали:",
          "— Ну, Ілля, ти мав велику хворість і пережив. Тепер ти будеш радіть, твій тато і мати будуть радіть, бо будеш ти здоровий і сильний богатир.",
          "Подали вони йому кухоль води:",
          "— От на, випий цей кухоль води, і тоді відчуєш, що буде з тобою.",
          "Він узяв, хильнув раз.",
          "— Ну, що відчуваєш?",
          "— Велику силу в собі відчуваю.",
          "— Добре, ану, потягни іще раз!",
          "Він перехилив, випив ще раз тої води...",
          "— Ну, що тепер?",
          "— Таку силу,— каже,— відчуваю, що коли б у сиру землю вставить кільце, то я взяв би за те кільце і всю землю перекинув би.",
          "— Ну, добре. Тепер так, Іллюшко,— вони кажуть,— ти своєю силою не хизуйся і не розказуй нікому, а роби так, щоб тобою раділи твій тато й мама. Злого нікому не роби, а тільки роби добро.",
          "В той час на Руську землю нападали татари. І от Ілля Муромець вирішив захищать рідну землю від татар. Якраз була оточена Казань. Ілля Муромець підійшов під Казань (а там були три царі татарських, богатирі), вирвав дуба і як почав колотить ті війська їхні. Розбив усе військо татарське, тільки три царі-богатирі осталися. Він прийшов до них і сказав:",
          "— Ідіть у своє царство татарське і закажіть усім, щоб більше ніколи на Руську землю не приходили. Я б і вас теж тут поклав, але залишаю живими тільки для того, щоб ви всім заявили, аби більше не приходили сюди. Бо на Руській землі появився богатир Ілля Муромець, який всіх вас розіб'є.",
          "Пішли ті назад, а Ілля Муромець зайшов у місто. Люди поховалися: хто в хату, а найбільше по церквах. Зайшов він у церкву — повно людей, плачуть і моляться богу.",
          "— Що ви тут робите, люди добрі? — питає Ілля Муромець.",
          "— Як що робимо? Що ти, не бачив, що в нас за містом татари стоять, зараз нас всіх поб'ють, переріжуть.",
          "— Де ті татари? Ніяких татар нема, вийдіть подивіться.",
          "Вони як вийшли, як подивились — нема нікого, наче й не було татар. Почали вони веселиться, почали дякувати Іллі Муромцю, почали його просить, щоб він зостався в них. А він сказав:",
          "— Ні! Я вас визволив і піду далі визволяти, татари ще далі пішли. А ви тепер не бійтесь, до вас ніхто більше не прийде. Працюйте, як ви працювали раніше, і нікого не бійтесь. Сів Ілля Муромець на коня і поїхав. Взяв путь прямо на Київ. А на Київ дорога була далека, треба було кружлять багато, тому що на прямій дорозі сидів сильний і страшний розбійник — Соловей-розбійник. Там ні птиця не пролітала, ні звір не пробігав, ніякий богатир не проходив — Соловей-розбійник усіх повбивав.",
          "Ілля Муромець узяв прямоїжджою дорогою, повз той ліс, де Соловей-розбійник сидів. А сидів він на трьох дубах, на дев'яти суках. Зробив собі там гніздо, щоб йому видно було по всьому лісу. Як тільки хто їде, йде,— він зразу як засвистить по-солов'їному, аж листя з дерев падає. А як зареве по-звіриному, так дерево ламається і хто живий там іде, падає на землю і вмирає.",
          "От як помітив Соловей-розбійник, що Ілля Муромець їде, як засвистить по-солов'їному — листя посипалось; як заревів по-звіриному — його кінь на коліна впав.",
          "Ілля Муромець штовхнув свого коня коліном і каже:",
          "— Вставай, а то віддам тебе собакам — нехай з'їдять, що ти злякався Солов'я-розбійника.",
          "Під'їхав Ілля Муромець, а Соловей-розбійник як побачив, як зіскочив з дуба до нього... Та Ілля Муромець націлився і пустив стрілу прямо йому в праве око. Та стріла вийшла через голову і полетіла, а Соловей-розбійник упав на землю. Ілля Муромець підскочив до нього, враз схопив його, здушив своїми руками. І вже розбійник Соловей відчув, що попав в руки кріпшого за нього, думає: «Ну оцього я вже не витримаю...»",
          "Взяв Ілля Муромець, од свого сідла одв'язав стремена — ремені міцні, зв'язав Солов'ю-розбійнику руки, зв'язав ноги, прив'язав до сідла, сів і їде прямо до Солов'я-розбійника у двір.",
          "А Соловей-розбійник мав дочку, богатирку-дочку мав. Як побачила та богатирка, що їде Ілля Муромець і батько її прив'язаний до сідла, схватила залізну дошку у дев'яносто пудів і кинула прямо в Іллю Муромця — хотіла убити його. А Ілля Муромець як ударив плечем у ту дошку, вона повернулась назад і — прямо в богатирку, убила її одразу.",
          "А жінка Солов'я-розбійника побачила вже, що біда, почала просить Іллю Муромця:",
          "— На тобі який хоч викуп, золотом чи сріблом, тільки остав мені мужа живим.",
          "Він відповідає:",
          "— Ні-ні! Він своє пережив! Стільки він людей згубив із світу, стільки він дітей осиротив, щоб я оставив його тепер у живих?! Нізащо! Мені викупів не треба, я не йду зароблять гроші, а йду захищать всіх, на кого нападають.",
          "Повернув коня і поїхав прямо в Київ.",
          "У Києві в той час княжив князь Володимир. Як приїхав Ілля Муромець — у князя якраз був бенкет. Усі богатирі з князем гуляли.",
          "Як він приїхав і сказав, хто він такий, князь спитав:",
          "— Якою ж ти дорогою їхав до нас?",
          "— Я їхав,— відповідає Ілля Муромець,— прямоїжджою дорогою.",
          "Всі богатирі зіскочили з місць, особливо був там важний богатир Альоша Попович. Попович зіскочив та каже:",
          "— Ні, ні! Не може бути, неправда, князь, то він бреше. Хто у нас може їхать прямоїжджою дорогою? Там Соловей-розбійник сидить, там ні птиця не пролітає, ні звір не пробігає.",
          "— Ага, такий ти богатир,— каже до нього Ілля Муромець,— ти Солов'я-розбійника боїшся? Ану,— каже,— йдем, я вам покажу, де ваш Соловей-розбійник.",
          "Вивів усіх з князем: і княгиня вийшла, і богатирі. Показав він їм:",
          "— Ось ваш силач Соловей-розбійник.",
          "Вони як глянули, що той прив'язаний до сідла, так усі зразу переконалися, що Ілля Муромець справді богатир. Він Солов'я-розбійника біля сідла тримає, значить, він його переміг.",
          "Тоді князь Володимир каже (не пита нічого Іллю Муромця, а до Солов'я-розбійника):",
          "— Ану, Соловей-розбійник, засвисти по-солов'їному та закричи по-звіриному!",
          "А Соловей-розбійник відповідає:",
          "— Не ти,— каже,— мене взяв у полон, не маєш права мені й наказувати! Нехай мені накаже той, хто мене в полон узяв.",
          "Тоді князь говорить:",
          "— Ну, Ілля Муромець, накажи ти йому!",
          "От Ілля Муромець і каже:",
          "— Ви станьте тут,— до князя і княгині (накрив їх буркою),— я вас прикрию, щоб у вас перепонки у вухах не полопались, коли він буде свистіти.",
          "А Солов'ю-розбійнику наказав:",
          "— Ану, слухай, Соловей-розбійник, що я тобі наказую, засвисти іще раз по-солов'їному!",
          "Так він як засвистів — листя посипалось з дерев і ті богатирі, котрі були у князя Володимира, попадали і рачки тікали. А він іще як заревів по-звіриному, так ті рачки розбіглися, хто куди попав, князя й княгиню Ілля держав під буркою, щоб не попадали і щоб перепонки не полопались.",
          "— Такі ви знатні, га? — каже Ілля Муромець до богатирів.— Тікаєте? А як же я од нього не тікав?",
          "Тоді вивів Солов'я-розбійника у поле і одрубав йому голову.",
          "Потім остався жить у князя Володимира. От одного разу знов богатирі з'їхалися до князя. Гуляли там, бенкетували і щось там не помирилися, посварилися з Іллею Муромцем. Підмовили князя, і князь узяв та й посадив Іллю Муромця в тюрму. Посадив у тюрьму і ту тюрьму обгорнув землею, валом таким. І не посилав три роки Іллі Муромцю їсти, думав, що Ілля вже там загинув.",
          "А дочка князя Володимира, щоб батько не знав, таємно носила Іллі їсти. І він собі так сидить, їсть, п'є, а князь думає, що він уже давно помер.",
          "Пройшло три роки. Коли це один татарський цар, богатир на ймення цар Калін, присилає до князя гінцем листа, пише: «Я татарський цар Калін. Мало мені моїх татар, хочу забрать і твою Київщину. І коли ти мені добровільно не оддаси своє царство, то я прийду з військами, завоюю тебе, і ти будеш зі своєю жінкою у мене на кухні воду носить».",
          "Почитав князь Володимир того листа, перелякався. Зразу почав радитись з жінкою:",
          "— Що нам робить, що нам робить? Привезли й дочку:",
          "— Що нам робить? Дочка каже:",
          "— Ану, пошліть, часом живий Ілля Муромець там?",
          "— Що ти,— каже князь,— здуріла, чи що? Три роки він голодний там сидить, він давно помер, його кістки там розсипались, мабуть.",
          "— Та ні, ні, ану, пошліть!",
          "Він знов кричить на неї, а далі:",
          "— Та, може, і справді він живий.",
          "Батько бачить, що дочка пристає, та й каже:",
          "— Ану, пошлю, підіть подивіться!",
          "Пішли, розкопали... Зайшли. А Ілля Муромець сидить, пісеньки наспівує.",
          "Повернулись вони до князя і говорять:",
          "— Ілля Муромець живий, наче з ним нічого і не бувало.",
          "— Правда?",
          "— Правда.",
          "— Ану гайда! — князь бігом до нього. Прийшов, одімкнув усі двері, випустив Іллю Муромця і почав просити:",
          "— Іллюшко,— каже,— Іллюшко, прости за те, що я на тебе прогнівався і посадив тебе в тюрму! Виручай тепер нас із біди!",
          "— Ні-і! — каже Ілля Муромець.— Іди ти собі! Ти хотів заморити мене голодом, щоб я вмер, а тепер хочеш, щоб я йшов виручати тебе! Нема!",
          "Послав князь княгиню.",
          "Прийшла княгиня, просила, просила, знов Ілля відмовився:",
          "— Ні-і! Нізащо вас не буду захищати. Тоді дочка каже:",
          "— Ану, піду я попрошу.",
          "Прийшла дочка, він не відмовляється, каже:",
          "— Ти мене годувала, ти мене держала на світі, за тебе йду, буду захищати Руську землю! Має,— каже,— твій тато і мама щастя.",
          "І як вийшов Ілля Муромець, як пішов з Каліном царем воювати! Розбив Калінове військо. А цар Калін був здоровий, сильний богатир. Коли Ілля розбив його війська, він сам взявся з Іллею бороться. Бились, бились, троє діб бились. Цар Калін уже наче совсім подужав Іллю, кинув його об землю і надавив.",
          "А цар Калін татарський мав три дочки, три красуні дочки мав, і не хотів він Іллю Муромця убить, а тільки залякать. Витяг кинджал і каже:",
          "- От я з тебе кишки випущу!",
          "А потім:",
          "— Ну, ще оставлю тебе живим. У мене є три дочки, вибирай яку хоч заміж і будеш жити у мене, будеш мене захищати. Нащо тобі оті руські князі поздавалися, коли ти сам за їх б'єшся, а вони не допомагають тобі?",
          "А Іллі Муромцю оті старики, які його оздоровили, сказали:",
          "- Ти як будеш на руській землі, то весь час будеш од землі сили набираться. Скільки будеш лежать на землі, стільки будеш сили набираться.",
          "От цар Калін його душить до землі, а Ілля думає: «Га-га-га, души, души!» Та все стає сильнішим і сильнішим.",
          "Цар Калін грозить йому:",
          "- Якщо не хочеш мою дочку заміж узяти, то я тебе зразу ж заколю.",
          "А Ілля спокійно лежить. Лежав-лежав, а вже відчуває, що силу має! Узяв, захватив ногами та як кине царя Каліна вгору. Той піднявся метрів на десять угору, а тоді як упав — мало не вбився об землю. Ілля Муромець живо схопив його за ноги і давай ті війська, котрі були ще недобиті, тим царем Каліном колошматити. Крутить кругом себе і його ж війська б'є. І розбив усі війська татарські. Потім вернувся назад у Київ, узяв у князя Володимира дочку заміж і живе собі, царствує."
        ],
        "image_count": 1
      }
    ]
  },
  {
    "id": 25,
    "name": "Іван ошукав корчмарів",
    "create_date": 0,
    "tags": [
      "text"
    ],
    "content": [
      {
        "text": [
          "Був один чоловік, звали його Іваном. Мав жінку і дітей, але ніяк не міг прогодувати їх, хоч трудився, як той віл. Усе руки в мозолях були. Працював то в одного корчмаря, до в другого. А ті все його обманювали, споювали. Ніколи не платили те, що він заробив. Довго думав, як вибратися із злиднів. Раз каже він своїй жінці:",
          "— Знаєш що, Марійко, треба якось діточки наші годувати.",
          "— Та, Іване, як будемо годувати, коли ми бідні?",
          "— Піду ще в третє село і наймуся на службу до якогось багатого корчмаря.",
          "Треба сказати, що раніше лише в корчмарів та попа можна було бідному чоловікові щось заробити. Пішов Іван до багача, заробив якісь грейцари і вертається додому. По дорозі він завернув у корчму, заплатив корчмареві гроші і сказав, що прийде під вечір, бо зараз поспішає додому. Вечором повернувся Іван до корчми. А там сільські багатії-корчмарі гуляють. Іван замовляє випивку, закуску і всіх пригощає.",
          "— Іване, звідки ти маєш гроші? — цікавляться корчмарі.",
          "— Не ваше діло. Дай, корчмарю, ще пити, їсти.",
          "Корчмарі п'ють, гуляють, а Іван платить. А в Івана була цурава клебаня на голові, що дірка дірку доганяла.",
          "Іван каже продавцеві:",
          "— Пане корчмарю!",
          "— Я тебе слухаю, Іване.",
          "Іван узявся правою рукою за клебаню, обернув її з переду назад і каже:",
          "— Пане корчмарю, заплачено?",
          "— Так,Іване. Заплачено.",
          "А корчмарі один на другого позирають: як заплачено, коли він не платив, лиш клебаню повернув на голові. Старший із них мовив:",
          "— Іване, продай ту клебаню.",
          "— Ні за які гроші.",
          "— Іване, що хочеш за клебаню?",
          "— Якщо хочете, мірку грошей дайте золотих.",
          "Корчмарі пошепталися один з одним, розбіглися по домах, зібрали гроші, принесли в корчму.",
          "— Іване, дай клебаню, візьми гроші.",
          "— Беріть.",
          "Корчмарі взяли клебаню, а Іван гроші. Пішов Іван додому. Жінка говорить йому:",
          "— Де ти був, Іване?",
          "— Ей, жінко, де я був. Бери гроші та дітей годуй.",
          "Пішла жінка у шинк, набрала хліба, муки, ковбаси, цукру. Як прийшла додому, сіла файно з чоловіком, дітьми, і почали гоститися. А корчмарі далі собі п'ють, гуляють і горя не знають. Настав час, що треба розходитися по домах. Корчмар говорить:",
          "— Хлопці, платити!",
          "— Зараз будемо!",
          "Старший узяв клебаню на голову, повернув у другий бік:",
          "— Пане корчмарю, заплачено?",
          "— Ні, та коли ж ти платив?",
          "Другий говорить:",
          "— Ти не вмієш. Дай сюди!",
          "Узяв другий багатій клебаню на голову, повернув і каже:",
          "— Пане корчмарю, заплачено?",
          "А пан корчмар відтяг руку і швак того поза вухо:",
          "— Коли ж ти платив?",
          "Багачі почали сваритися, що капелюх не дійсний. Заплатили корчмареві гроші і йдуть Івана бити. Іван увидів, що біда, дав зробити деревище (труну) і наказав жінці:",
          "— Я лягаю в труну, нібито я вмер. А ти як увидиш, що йдуть корчмарі, попали свічки, ставай біля труни, ламай руки, заводь плач і приговорюй, який Іван був добрий і чесний, та вмер. Хто буде діточки годувати? Але слухай уважно, що я наказую. Он там у кутку палиця стоїть. Як прийдуть корчмарі і як ти наплачешся наді мною, тоді скажи: «Ой, я згадала. Говорив мені Іван, що як умре, то щоб я взяла ту палицю, вдарила його, і він оживе».",
          "Приходять корчмарі. Іван мертвий коло стола лежить, а жінка плаче, діти плачуть, що нянька не є. Свічки горять, такий крик, плач у хижі, що хоч тікай. Корчмарі зайшли.",
          "— Добрий день! Що у вас, жінко, сталося?",
          "— Іван умер. Такий добрий та чесний чоловік був і вмер.",
          "— Та коли він умер? Що йому було?",
          "— Та я, людкове, добре не знаю. Прийшов із корчми і вмер.",
          "Та й давай знову плакати. Корчмарі переговорюють її, щоб не плакала. Жінка перестала плакати і каже:",
          "— Пробачте, людкове. Я згадала, що мені Іван наказував, коли ще живий був. Він мені говорив, що коли хто вмре, то щоб я взяла ось цю палицю, вдарила нею мертвого, і той оживе.",
          "Взяла жінка палицю, вдарила нею Івана, і той розкрив очі. Далі піднявся, сів і каже:",
          "— Добрий день, панове! Як я довго спав.",
          "— Добрий день, Іване! Якби не твоя жінка, ти би спав навіки.",
          "— Що ти, жінко, зі мною зробила, аби я встав?",
          "— А ти, Іване, забув, що мені наказував, що та палиця врятує чоловіка від смерті або, хто дуже тяжко хворий, то може повернути йому здоров'я.",
          "А в той час якраз прийшла звістка від царя, що в нього дочка дуже хвора і хто її вилікує, тому півцарства дає. Як то вчули корчмарі, почали радитися, що ось Іван умер, а жінка палицею збудила. Видно, що то не проста палиця, а чарівна. Кажуть, що треба купити ту палицю і будуть багаті.",
          "— Іване, продай нам ту палицю.",
          "— Ні за які гроші.",
          "— Що хочеш, то тобі дамо.",
          "— Дайте мішок золота.",
          "Корчмарі погодилися. Дали йому мішок золота, а палицю забрали та ще й подякували Іванові. Але тут же почали битися, бо кожен хотів мати в своїх руках палицю. Якось заспокоїлися і стали просити Івана, щоб показав їм до царя дорогу навпростець, щоб швидше добратися. Ідуть вони, ідуть. Застала їх ніч у лісі. Далі йти не видно було. Вирішили заночувати на поляні. Та ніхто не хотів лягати скраю, боялися вовків. Усі хотіли бути всередині. Стали просити Івана, щоб розсудив їх. Іван знайшов мурашник і велів їм лягати головами до мурашника, і тоді ніхто не буде скраю. Коли лягали, потривожили мурашок. Ті почали рухатися, лізти і кусати їх. Почали кричати.",
          "— Іване, нас щось кусає.",
          "— Не кричіть, мовчіть і не рухайтесь, бо почують вовки і від вас лиш чоботи залишаться.",
          "Корчмарі мовчать та лиш тихенько руками чухають ті місця, де їх мурашки покусали. Майже ніхто не спав. І як почало світати, повставали і рушили далі в дорогу. Іван вивів їх із лісу й повернувся додому. А корчмарі відправилися до царя лікувати його доньку. Прийшли під царські ворота, сказали, хто вони такі, і їх пропустили. Зайшли в царський палац.",
          "— Пресвітлий царю, ми лікарі. Через пару хвилин ваша донька буде здорова,— мовив один із корчмарів.— Тільки просимо залишити нас самих біля принцеси.",
          "Цар радо прийняв їх, завів до принцеси. Старший корчмар узяв палицю й почав лікувати. Ударив раз — принцеса застогнала, ударив другий, третій раз — вона зовсім замовкла. Не встає. Один корчмар говорить:",
          "— Ти не вмієш. Дай сюди палицю!",
          "Почав другий палицею бити царську дочку. Але вона не встає. Цар і придворні відкрили двері — а принцеса забита. Цар видить таке діло і закриває «лікарів» у темницю, де вони понесли велику кару. Тим часом корчмарі повідомили своїх братів, що Іван обманув їх, продав їм фальшиву палицю. Як довідались про це, пішли мстити Іванові за ту палицю. Іван видить, що біда, зробив собі візок, витяг на гору, сів собі та й везеться. А як возик розігнався з гори, то й рівною дорогою котився десь кілометр. Корчмарі на те дивилися та й думають собі, який Іван возик має мудрий, що сам їде. Почали радитися, як би той возик і собі дістати. Зупинили Івана й кажуть:",
          "— Іване, продай нам возик.",
          "— Немає тих грошей, щоб я продав. Мій возик сам іде, без коней і волів.",
          "Корчмарі як наперли на Івана:",
          "— Лиш ти, Іване, продай. Скільки хочеш, дамо тобі за нього.",
          "— Ну, гаразд. Дайте два мішки золота і беріть собі.",
          "Корчмарі погодилися й дали Іванові два мішки золота за візок. Іван говорить їм:",
          "— Я вам возик продав, а тепер підете зі мною, і той возик повезе вас аж до моря на відпочинок, на золоті піски.",
          "Іван той возик потягнув близько до моря. А напроти моря стояла велика гора. Іван витяг той візок на гору і каже:",
          "— Сідайте!",
          "Корчмарі такі раді, що вже до моря їдуть, на золоті піски. Як вони посідали, Іван друлив возик униз по горі. Візок покотився з корчмарями просто в море, де вони й потопилися.",
          "Так Іван позбувся сільських багатіїв. А золото, що він дістав від них, роздав бідним людям і собі залишив. І більше ні він, ні його діти не голодували."
        ],
        "image_count": 1
      }
    ]
  },
  {
    "id": 24,
    "name": "Гайгай",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Жив собі бідний чоловік. Мав одного сина - статечного й робітного хлопця. І чоловік любив працювати. Але бідність не могли осилити і жили у скруті. І сказав одного дня син:",
          "- Гей, няню, доста!.. Піду я у світ і будете видіти, що знайду ліпшу долю.",
          "- Добре, сину, йди.",
          "І хлопець зібрався в далеку дорогу. Батько провів його аж поза поле. А там починався великий лісище. Попрощався чоловік із сином і тяжко зітхнув:",
          "- Та чи увиджу ще тебе? Гай-гай!",
          "Як вимовив це слово, з'явився коло нього якийсь чоловік. Чорний, чорний і страшно паскудний! Озвався:",
          "- Я тут!",
          "- А ми не кликали тебе,- сказав батько хлопця.",
          "- Я не глухий, чув, як ти вигукнув: Гайгай!",
          "- То зі своїм сином я прощався, гай-гай, кажу, чи увиджу я ще тебе, сину, за свого життя?",
          "- Пробач,- говорить на те чорний,- сталася помилка. Але щоб знав: я керівник усіх нечистих сил і звуть мене Гайгай. Коли ти вимовив се слово, я подумав, що ти мене кличеш.",
          "І хоче іти геть. Та повернувся і спитав бідного:",
          "- А куди ти виряджаєш сина, що аж сюди прийшов з ним прощатися?",
          "- Йде у світ служити, бо вдома така скрута, що далі не можемо дати собі ради.",
          "- А чи пустиш сина служити до мене? Тяжкої роботи він мати не буде, але біду відігнати годен: можете збагатіти.",
          "Батько налякався: до проводиря нечистої сили відпустити єдиного сина? Але тут сам хлопець втрутився у бесіду:",
          "- Я, няню, беруся!",
          "Гайгай поплескав його по плечу:",
          "- Такого мені легіня і треба! Я зроблю з нього царя! А ти, старий, щоб не знав біди, візьми оці гроші.",
          "І дав біднякові мішок золота.",
          "Чорний із хлопцем за хвилину щез. А чоловік, зажурений, вернувся додому. Та чого сумувати: жити вже в з чого, з голоду не вмре!",
          "А що сталося із сином? Гайгай поніс його в далекий незнайомий край. Завів хлопця до свого палацу і наказує:",
          "- Тут і будеш жити. Я ж говорив, що в мене не тяжка робота. Будеш собі в кімнаті сидіти і, що забагнеш, їсти й пити. Але виходити не смій; ні митися, ні стригтися, ні голитися тобі не дозволяю. Якщо витримаєш рік, по твоїй заслузі тобі заплачу. Чи пристаєш?",
          "- Пристаю.",
          "Гайгай замкнув двері, і хлопець зостався в кімнаті один.",
          "Так перебув рік. За той час обріс, став дуже брудним. З'явився Гайгай.",
          "- Вірно ти служив. Можемо з тобою і розрахуватися. Але я просив би зостатися ще на один рік.",
          "- Та добре, зостануся,- погодився хлопець. Витерпів і другий рік. Тоді Гайгай умовив його, щоб побув і третій.",
          "Так хлопець три роки жив у нечистоті. Зробився з нього здоровий хлопчище, тільки страшно дірявий і такий нечистий, що аж почорнів.",
          "- Такого слугу,- каже дідько,- я іще не мав. Тому не хочу тобі заплатити звичайною платою. Маю дяку тебе оженити. Даєш свою згоду?",
          "- Та добре би й се діло зробити. Лиш хто піде за мене - такого немитого і оброслого?",
          "- То не твоя жура. Ти візьмеш царівну і станеш багачем. Але, коли будеш уже сам собі паном, даси мені три задачі, які би я не міг виконати. Інакше пропадете - і ти і твоя жінка!",
          "- Най буде!",
          "Нечистий з радості аж підскочив:",
          "- Но, тоді готуйся. Йдемо сватати.",
          "- Неодягнений, нечистий?",
          "- Так, слухай мене...",
          "Сіли у бричку і рушили в путь. Стали перед високими царськими палатами. Гайгай у сріблі-злоті пішов до царя. Привітався й каже:",
          "- У мене є син. Я прийшов за нього сватати царівну!",
          "А в царя на відданні були аж три доньки.",
          "- Я дуже радий,- сказав сватачеві.- Але таке вже оце діло, най кожна з дівчат відповість: любить чи не любить того легіня.",
          "Цар закликав дочок і розповів, що прийшов сватач.",
          "- А де молодий? - питають дівчата.",
          "- Там, у бричці. Йдіть і подивіться... Наперед вибігла старша. Заглянула у бричку, а там  сидить хлопчище - страшний, волохатий, одягнений у дрантя.",
          "Вернулася до палацу й каже:",
          "- Я його не хочу.",
          "Побігла середуща, але і їй не сподобався.",
          "- Но, видиш,- каже цар,- твого сина не хочуть дівчата.",
          "- А може, ще полюбиться третій?",
          "- Най іде, погляне, бо я своїх дочок силою не буду віддавати.",
          "Побігла й наймолодша. Хлопець сидить у бричці вже якийсь засмучений. Оглянула його з одного боку, з другого... \"Хлоп ніби порядний, тільки би обчистити!\" - подумала про себе. Вернулася до батька і сказала:",
          "- Добрий молодий, мені любиться.",
          "- Но, видиш,- засміявся до царя Гайгай,- будемо сватами.",
          "Сіли за гостину й домовилися, коли посвадьбують.",
          "Гайгай швидко відкланявся і вернувся з хлопцем до свого палацу. А вдома говорить:",
          "- Наймолодша із царевих дочок засватана за тебе. Подобається?",
          "- Так!..",
          "- Тепер три дні будеш лиш купатися.",
          "Коли хлопець вийшов з триденної купелі, став такий красивий леґінь, що любо було глянути на нього.",
          "А як убрався у парадне плаття, всі почали казати, що такого хлопця пошукати треба!",
          "- Тепер можемо їхати до царя на весілля.",
          "Повели з собою і гудаків, покликали високих гостей. Словом, з'явилися в царя з великою нарадою.",
          "А старшим царевим донькам не терпиться глянути у бричку. \"Ану, який? - думають собі про нареченого.- Хоч посміються усі з нього!\" Відхилились дверці, й вийшов такий леґінь, що старша аж зомліла. А середуща нараз схопилася за голову: од такого красеня відмовилася! Під вечір з жалю скочила у воду і втопилася. А за середущою і старша...",
          "- Но,- шепоче хлопцеві нечистий,- дві душі вже мої - се й твоя заслуга! Тепер сподіваюся, що скоро і третя - твоя наречена, дістанеться мені.",
          "Але хлопець тільки засміявся. Думає собі: \"Пропав би ти, дияволе, я ж тобі найду такі задачі, що голову на них поламаєш!\"",
          "Смуток оселився у царських палатах: дві доньки загинули. Цар хилиться край столу, сльози течуть з очей. Але весілля треба вже справляти, коли почалося. А як відгуляли, Гайгай посадив молодих у бричку і відвіз до себе.",
          "- Но,- говорить хлопцеві,- живи з жінкою в палаці - держава твоя! А через три роки я прийду. За той час придумай такі три доручення, які б я не міг виконати.",
          "І щез просто на місці.",
          "Наш хлопець почав царювати. Добре йому велося. Та час швидко минав. Скінчилися три роки, і Гайгай - якби з неба впав:",
          "- Но, легіню, час: давай таку задачу, аби мені була не під силу.",
          "Хлопець вигадав: за одну ніч нечистий має поставити палац з чистого срібла-золота, а щоб до палацу вів кришталевий кіст із височезними стовпами і на тих стовпах золоті пташки співали.",
          "Гайгай пропав... А хлопець веселий, що вигадав нездійсненну річ. Але дружині не сказав нічого, яку баламуту має із нечистим.",
          "Рано повставали і не впізнають, де вони знаходяться: замість старого палацу - золота палата, а від неї до царського двору веде чудовий кришталевий міст з високими стовпами, і на стовпах пташки золоті співають.",
          "Не знає хлопець - чи радіти, чи журитися.",
          "А пропасник знову перед ним:",
          "- Но, початок є! Нічого ти не виграв. Давай другу роботу.",
          "Хлопець уже сердито:",
          "- Всі гори у державі за одну ніч мусиш розрівняти, з них золото, срібло і каміння зносити сюди в купу! А на тому місці, де стояли гори, має зеленітися засіяне поле!",
          "- Ще тяжча задача,- сміється Гайгай.- Та не біда, щось будемо робити.",
          "Рано встають і бачать: гори десь пропали, навколо палацу лежать купи золота, срібла і каміння... На тому ж місці, де стояли гори, зеленіє поле.",
          "Тепер хлопець злякався. Нечистий виконав такі тяжкі задачі! Вже лиш одна зосталася.",
          "- Що тобі є? - стривожилася жінка.- Така краса сталася, а ти не радієш!",
          "- Він розповів про свою угоду із Гайгаєм...",
          "- Зосталася остання задача. Якщо і ту виконає, нам буде кінець!",
          "Жінка подумала і каже:",
          "- Знаєш що? Сховайся. А як прийде сюди Гайгай, я з ним поговорю!",
          "З'явився нечистий:",
          "- Де молодий цар?",
          "- Він чогось задуманий, пішов на прогулянку. До вечора, може, й не повернеться. Якщо вам щось треба, скажіть, я зроблю.",
          "- Дай нову роботу - мушу її зробити ще днесь.",
          "- А моя задача буде правоплатна?",
          "- Се однаково...",
          "І молода жінка, вже недовго думаючи, вирвала свій кучерявий волос:",
          "- Бачите сей волосок? Треба його вирівняти. Мусить бути прямий, як стріла!",
          "Гайгай засміявся. Взяв волос за два кінці й легенько натяг:",
          "- Готова робота. Твій волос прямий!",
          "- Ану лиш пустіть його!",
          "Пустив, а волос ще більше скрутився.",
          "- Треба, щоб став рівний!",
          "Гайгай пробував усяко. Як добре намучився, вдарив себе рукою по лобі і каже:",
          "- Та я ж бачив, як ковалі залізо наперед нагріють, а тоді вирівнюють!",
          "І всунув волос у вогонь. А той лиш зашкварчав.",
          "- Такий ти силач?! - сміється з нього жінка.- Тоненький волосок - і той не зміг вирівняти. Забирайся з хижі!",
          "Гайгай, як побачив, що утратив діло, вдарив собою в землю й розсипався на порох. І в цей час воскресли оті сестри, що втопилися.",
          "- Но, ходи сюди,- покликала жінка чоловіка. - Третя задача пішла в нашу користь. І запам'ятай: прислів'я про жінок, що в них довге волосся, а короткий розум,- неправильно вигадане.",
          "І відтоді добре жили. Старші сестри також віддалися, і всі живуть собі щасливо ще і днесь, як не повмирали.",
          "На вербі дзвінчик, нашій казці кінчик."
        ],
        "audio": {
          "size": 7535363,
          "duration": 1506000
        },
        "image_count": 1
      }
    ]
  },
  {
    "id": 23,
    "name": "Трапила коса на камінь",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Був собі цар і мав одну доньку. Донька та була дуже красна і дуже розумна. Коли доросла, почало багато щонайкращих царевичів сватати її, але вона не хотіла за жодного вийти, бо всі їй видавались дуже дурними. Що батько наговоривсь їй — нічого не допомагало.",
          "— Не піду та й не піду за такого дурня! — от і вся її мова.",
          "— Але де ж ти візьмеш розумних, коли всі однакові? — говорив батько.",
          "— То буду чекати, доки не трапиться такий, якого я хочу.",
          "Чекає вона, чекає — царевичі приходять і відходять, але ні один їй не до вподоби. А один, син сусіднього царя, дуже вподобав собі ту царівну, але боявся приступити, щоб і його не відправила.",
          "Далі, як батько почав дуже наполягати, щоб таки виходила заміж, вона зробила ось яку штуку. Зловила, вибачте, блоху і посадила її в глечик з маслом. Там блоха вигодувалась і виросла така велика, як добрий кіт. Тоді вона казала її убити, зняти з неї шкуру, виправити і зробити з цієї шкурки рукавички,— розуміється, все в найбільшій таємниці. Потім каже татові:",
          "— Ну, тепер я сповню вашу волю і вийду заміж, але лише за того, хто вгадає, з чого оці мої рукавички зроблені.",
          "— Добре, — каже батько і казав оповістити по всіх краях, що хто вгадає, з чого у царівни зроблені рукавички, той буде її мати за жінку.",
          "Знов пустились королевичі і царевичі, як до меду, але де там — ні один не вгадає, а вона з усіх насміхається, гонить їх від себе.",
          "А той сусідній царевич почув ту чутку і пригадав собі: «Щось-то мусить бути неспроста, коли так тяжко вгадати, з чого ті рукавички». Рад би і він піти та попробувати щастя, але боїться. «Ану ж не вгадаю — нажене тоді, і вся надія пропаде. Стій,— погадав собі,— треба взятися на хитрощі!»",
          "Перебрався він за жебруючого діда і йде до міста, де та царівна. Зайшов там на ніч до якогось старого кушніра на краю міста. Ну, звичайно, зайшли в бесіду. Слово по слову, кушнір почав оповідати про царівну, яка-то вона гарна і мудра: штуку вигадала таку, що і світ не чував, і тепер насміхається над бідними паничами.",
          "— Та яку штуку вигадала? — спитав той, ніби ні про що не знає.",
          "— Так штуку,— відповів кушнір,— що казала вигодувати блоху, зняти з неї шкуру, а потім я ту шкуру вичинив і зробив їй з неї рукавички. От вона тими рукавичками всім паничам і забиває баки: котрий, каже, вгадає, з чого рукавички, за того піду. А котрий не вгадає, того наганяє з ганьбою.",
          "— Постій,— гадає собі царевич,— тепер я тебе матиму! Але відплачу я тобі за твої насміхання!",
          "На другий день іде він перебраний за жебрака до царських палаців і просить, щоб його завели до царівни, бо й він хотів би попробувати щастя. Слуги змірили його очима, що він такий шолудивий та обірваний, але вигнати його не могли, бо мали від царя гострий наказ допускати кожного. Входить він, а царівна навіть не дивиться на нього, наставляє йому руку, питає коротко:",
          "— Вгадуй з чого це?",
          "Він, розуміється, того не злякався, приступає, обмацує, обнюхує а далі й каже:",
          "— Бодай ви, панунцю, здорові були, та це з блохи!",
          "Вона скочила, як ошпарена, зиркнула на нього, а то дід-жебрак, шолудивий, обідраний. Господи, аж уся потерпла. Але що було діяти? Батько й міністри бачили все те, і годі їй було взяти назад слово.",
          "— Ну, доню,— каже цар,— чого ти хотіла, те і маєш! Вибирала ти, вибирала, та й от що вибрала, бери ж тепер, що тобі бог судив!",
          "Ну, вона бачить, що не жарти, піддається. Хочуть того жербака перебрати по-панськи, та ні, він ані руш.",
          "— Я жебрак з діда-прадіда, куди мені до панських уборів! Який тут стою, такий і до шлюбу піду.",
          "Що цар напросився, що царівна налютилась і наплакалась — ніщо не помогло, мусила-таки з жебраком шлюб брати. А скоро по шлюбі і каже жебрак до неї:",
          "— Ну, тепер ваше панування скінчилося, тепер ви переходите на мій хліб і мусите йти зо мною по жебраний хліб. Скидайте свої панські шмати й убирайтесь в таке, в якому я ходжу, бо в нашому стані панські убори не до лиця.",
          "Знов просьби, знов плачі — ні, непорядна година з жебраком, як уперся, так при своєму і став. Вже цар давав йому і гроші, і поле, і хати — так ні, не хоче та й не хоче.",
          "— Я дід-жебрак, і не треба мені від вас нічого. Тільки жінку я від вас беру, бо вона мусить іти зо мною, а свої добра сховайте собі! Моє добро — торба та палиця, більше ніякого добра мені не потрібно!",
          "Тоді цар розгнівався страшно на зятя і на доньку та й каже:",
          "— Га, коли так, то ідіть же собі куди хочете, і не показуйтесь мені на очі, і не признавайтеся до мене! Не хочу ні чути, ні знати про вас!",
          "А жебракові це й байдуже. Він почепив собі і жінці по дві торби на плечі, палиці в руки, та й пішов з нею в світи по жебраний хліб.",
          "Ішли вони, ішли, аж зайшли до того міста, де був батько того царевича, а її чоловіка. Царевич вибрав собі якусь нужденну хатку на краю міста, ліплену з глини, з одним віконцем, та й каже до жінки:",
          "— Оце хата мого діда й прадіда — тут будемо жити. Я буду ходити по селах і містах за хлібом, а ти будь дома, вари, пери, пряди сусідам за гроші, бо гріх і тобі задарма хліб їсти.",
          "Живуть вона так день за днем. А він рано встає, торби за плечі — та й хильцем-хильцем до царського двора, до свого батька. Розповів батькові все, яка йому вдалася штука і яка добра жінка з тієї царівни вийшла, як його слухає й любить, старий цар так утішився, що й не сказати.",
          "Ну, загадали вони аж тепер справляти велике царське весілля. Листи розписують до всіх царів і королів, щоб з'їздилися на гостину, а в дворі ріжуть, печуть, смажать таке, що запах аж по цілому місту йде.",
          "Отже ж, одного вечора приходить той царевич до своєї халупи, до жінки, приносить дещо хліба, але мало. Вона дає йому якусь кашу, він того не хоче їсти.",
          "— Чому ти чогось ліпшого не вариш? — до неї.",
          "— Та звідки я візьму ліпшого? — каже вона.— Ти приносиш мало, а я запрясти не можу, трудно тепер на заробіток, та й не звикла я до цього.",
          "— Ну, постій, нараджу я тобі заробіток,— каже він.— Є тут у мене ще трохи грошей, то я накуплю тобі горілки і пляшок, сиди в хаті та шинкуй!",
          "— Добре.",
          "Пішов він рано знов ніби на жебри, а вона сидить у хаті і шинкує. Аж він живенько побіг до своїх вояків і каже кільком:",
          "— Ідіть на край міста, там шинкарка горілку продає — наробіть їй збитків!",
          "Тим лише подавай таке! Пішли до шинку, напили, накричали, пляшки і чарки побили, не заплатили нічого та й пішли. Приходить чоловік увечері, а вона сидить та й плаче.",
          "— Що тобі? — питає він.",
          "— Та от,— каже вона,— якісь тут жовнірища прийшли, горілку випили, пляшки і чарки побили і не заплатили нічого.",
          "— Ну, кепська з тебе шинкарка,— сказав він,— але не журись. На завтра треба буде інакше зробити. Я тобі за решту грошей куплю горшків, сядеш собі на місці та й будеш продавати.",
          "— Добре.",
          "А раненько він знов побіг, казав кільком воякам сісти на коней і зробити тій гончарці збитки. Ті на коні, їдуть ніби повз неї — аж тут нараз один за другим як торкне коня, ніби кінь сполошився, та між горшки: всі дочиста потовкли.",
          "Увечері приходить той домому, а жінка плаче.",
          "— Що тобі?",
          "— Та от,— повідає вона,— нещастя моє з тими жовнірами. Над'їхали якісь на конях, коні їм сполошились — всі горшки перетовкли.",
          "— Ну, ну,— каже він,— не плач, якось-то буде. А от я тобі нараджу інший заробіток. От би ти навідалась до царського двора! Чув я, що там велику гостину ладять, то помогла б дещо на кухні: води принести, замести, дров підкласти, то все-таки і сама попоїла б чого доброго, і мені принесла б. Ану, піди завтра!",
          "Що тій бідній робити? На другий день поховала в хаті та й пішла. Прийняли її там: порається вона, носить воду, дрова, кухню замітає, печені на рожнах обертає. Правда, кухар їй їсти не жалів, а у вечері, коли вона вже збиралася йти додому і просила, щоб дав їй дещо і для чоловіка, він казав понасипати їй у дванадцять маленьких горщиків потроху всякої страви. «Як же тут не забрати?» — міркує вона, а далі кухар порадив їй, щоб понасилила всі ті горщики на крайку і оперезалась ними,— це буде найліпше. Зробила вона так і вже збирається йти, аж тут царевич крикнув на неї, щоб несла до покою гостям води. Вхопила вона срібну коновку і несе. А там уже музика грає, танець зачинається. Царевич став перед нею та й дивиться, а вона не пізнає його. Їй навіть не при гадці, що то міг бути її чоловік.",
          "— А чия ти, молодице?",
          "— А тут одного жебрака, що живе на краю міста.",
          "— Але ти, як бачу, ладна собі, зовсім тобі не личить бути жебраковою жоною. Я б не знати, на що заложився, що ти й танцювати умієш!",
          "— Та де мені до танцю,— відмовляється вона, а тут сама аж тремтить від сорому і страху.",
          "— Ану, попробуймо! Гей, музики!— крикнув царевич, вхопив її, музика заревіла, а він гей з нею в обертаси.",
          "Вона, бідна, опирається, він нею кидає сюди й туди, вся страва в горщиках, що в неї поприсилювані до крайки, разливається і обляпала її від ніг до голови. Гості регочуть, а їй все лице горить з сорому, а далі як заплаче та тому до ніг, щоб її пустив. Тоді він пом'як, підняв її та й питається:",
          "— А що, ти мене не пізнаєш?",
          "Вона видивилася на нього та й нічого не каже.",
          "— А то відколи у нас так повелося, щоб жінка чоловіка не пізнавала? Адже я твій чоловік, а ти моя жінка!",
          "Тут він розповів їй усе, як, що, до чого, казав їй зараз переодягнутись по-царськи. Аж тут її батько над'їхав, ну, той певно здивувався, коли побачив свою доньку, що він віддав її за жебрака, царівною. Там-то вже був бал, можете собі погадати! Вилами молоко їли, по борщі човнами плавали! І я там був, мед-вино пив, по бороді текло, а в роті сухо було."
        ],
        "audio": {
          "size": 7384396,
          "duration": 1476000
        },
        "image_count": 1
      }
    ]
  },
  {
    "id": 22,
    "name": "Про дідову і бабину дочку",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Був собі дід та баба і мали собі дочку. Ото чи довго пожила баба, чи ні, та й здумала вмерти; а як умирала, то своєму чоловікові казала:",
          "— Як я умру, чоловіче, а ти будеш женитися, то гляди — не бери тої удови, що біля нас живе з дочкою, бо вона тобі буде жінкою, а нашій дитині не буде матір'ю!",
          "— Добре, — відказав чоловік, — не буду брати не то її, а й ніякої, і женитися не буду.",
          "От заховав дід бабу і похорон відправив та й живе собі сам. А трохи згодом ішов раз селом та й зайшов до тієї удови, що жінка не веліла її брати. То чоловік казав: не буду женитися ні з якою, а то й забув, що казав, і забіг, побалакав і удову до себе просив. Тоді вдова з великих радощів сказала:",
          "— Я вже давно цього ждала!",
          "От усю худобу забрала і до діда жити з дочкою помандрувала.",
          "Ото живуть усі вкупі — дідова дочка й бабина. Дуже баба не любила дідової дочки: сказано, як мачуха, — усе гризе голову, та й діти між собою часто сваряться, надто бабина дочка; звичайно, як зведенята — у них ніколи ласки нема.",
          "Оце, було, як підуть на досвітки, то дідова дочка пряде, а бабина знай цілу ніч гуляє з хлопцями та крутиться; і не раз так бувало, що, гарцюючи, і мички попалить. А йдуть додому вранці та дійдуть до перелазу — ото й каже бабина дочка до дідової дочки:",
          "— Дай, — каже, — мені починки, сестрице, я подержу, поки ти перелізеш.",
          "— Добре, — каже, — сестрице, на!",
          "От поки дідова дочка перелазить, а бабина дочка, узявши починки, побіжить додому й матері набреше, що дідова дочка з хлопцями цілу ніч гуляла і мички попалила.",
          "— А я пряла й додому поспішала. Бачте, мамочко, яка вона ледача!",
          "От дідова дочка прийде додому, то мачуха й почне її бити і дідові виказувати:",
          "— Твоя дитина ледащо — не хоче робити, а ти не хочеш учити!",
          "От, що вже не робила, як з неї не знущалась, що дідові не наговорювала, а їй усе байдуже: робить собі мовчки. Дуже було бабі досадно з дочкою дивитися на неї, що дід її жалує; і почали вдвох радиться, як би дідову дочку витурити з дому, щоб її не було!",
          "Ото й почала баба дідові гризти голову:",
          "— Твоя дитина ледащо — не хоче нічого робити, тільки все гуля та спить товстим сном, а ти ще й жалкуєш, ти б краще, ніж мав би жалувати її, то б найняв де-небудь, то, може, що й було б з неї!",
          "— Де я найму її? — каже дід.",
          "— Так веди, куди хочеш, а щоб вона дома не була.",
          "Ото як докучила баба своїми речами дідові, аж до живих печінок допекла, бо щодня одно товкла: «Веди та й годі!» Нічого було робити дідові: треба вести, хоч і шкода.",
          "От зібрались і пішли, і зайшли у великий ліс. Ото дочка дідові й каже:",
          "— Заверніться, тату, додому, я й сама піду, десь найду собі службу.",
          "— Добре,— каже дід.",
          "Попрощався і завернувсь, а дівчина пішла собі.",
          "Ото йде та йде дуже великим лісом, коли стоїть яблунька, така зарощена бур'яном, що й не видко, та й каже:",
          "— Дівонько-голубонько, обчисть мене — я тобі у великій пригоді стану!",
          "От дідова дочка закотила рукави, обполола, обчистила і пісочком обсипала; яблунька подякувала, дівчина пішла далі.",
          "Ото захотілось їй пити. Вона зайшла до криниці, а криничка їй говорить:",
          "— Дівонько-голубонько, обчисть мене, обмий мене — я тобі у великій пригоді стану!",
          "От дівчина обчистила, обмила і пісочком обсипала; криничка їй подякувала, вона пішла далі. Коли біжить така погана собака та й каже:",
          "— Дівонько-голубонько, обчисть мене, обмий мене — я тобі у великій пригоді стану!",
          "От дівчина заходилась, обчистила, обмила, собака сказала: «Спасибі, дівонько!» Вона пішла далі.",
          "Коли стоїть піч, і така облуплена, а біля неї глина лежить. Ото й каже піч:",
          "— Дівонько-голубонько, обчисть, мене, обмаж мене — я тобі у великій пригоді стану!",
          "От дівчина замісила глину, полізла у піч, обчистила, обмазала; піч їй подякувала, дівчина пішла далі. Ото йде та йде, зустрічає її жінка та й каже:",
          "— Помагайбі тобі, дівчино!",
          "Дівчина відказала їй:",
          "— Доброго здоров'я!",
          "— Куди ти йдеш, дівчино? — спиталась жінка.",
          "А дівчина й каже:",
          "— Іду, тіточко, щоб де найнятися.",
          "— Наймись у мене,— сказала жінка.",
          "— Добре,— відказала дівчина,— наймусь.",
          "— У мене,— каже жінка,— невелике діло, аби ти вміла зробити те, що я скажу.",
          "— А чому ж не зумію? — каже дівчина.— Раз мені покажете, паніматко, а вдруге і сама знатиму.",
          "Ото прийшли додому, де та жінка жила. От жінка й каже:",
          "— Ось що, дівчино: оце тобі казани, то ти рано й вечір нагрій окропу і вилий у корито, і борошна туди всип, і заміси — тільки, гляди мені, щоб не гаряче було, тільки тепленьке; та не бійся, що б ні бачила, що ні чула — стань на порозі, двічі свисни, то до тебе позлазяться гадюки, ящірки, жаби і всякий звір; то ти нагодуй їх, то вони порозлазяться, куди якому треба.",
          "Дівчина сказала:",
          "— Добре, паніматко, так буду робити, як ви мене навчили.",
          "От поєднались. Зараз увечері затопила піч, приставила окропу, нагріла трохи, повиливала в корито і борошенця туди всипала й замішала. Стала на порозі, двічі свиснула — як почали злазитись гадюки, ящірки, жаби і всякий звір, та кожне до корита, понаїдались усі та й порозлазились.",
          "І так цілий рік дідова дочка там служила і робила те, що їй хазяйка казала, а як кінчився рік, то та жінка й каже дівчині:",
          "— Ось що, дівчино: оце вже сьогодні тобі рік, як ти в мене; коли хочеш, то й другий будь, а не хочеш, то як хочеш: ти мені добре робила, спасибі тобі, нехай тобі бог помагає на все добре!",
          "Дівчина подякувала хазяйці за хліб, сіль і за все і сказала:",
          "— Хочу додому; спасибі вам, паніматко! Хазяйка каже їй:",
          "— Піди ж, вибери якого хочеш коня й воза.",
          "А сама наготувала їй повнісіньку скриню всякого добра і дала їй, і випровадила у ліс ту дівчину, тоді попрощалася, сама вернулась додому, а дівчина поїхала собі, хвалячи бога.",
          "Ото їде дідова дочка повз ту піч, що вона хутрувала, коли гляне — аж повнісінька піч пирогів. От піч і каже:",
          "— Дівонько-голубонько, на тобі оці пироги за те, що ти мене прибрала — спасибі тобі!",
          "Дівчина подякувала, і тільки що під'їхала, а пироги так і порснули у возик; піч заслонилась, а дівчина поїхала далі.",
          "Ото їде та їде, коли дивиться — аж біжить собака і несе намисто добре, товсте та гарне, та ще й шліфоване. Ото тільки що прибігла до возика, та й каже:— На тобі, дівонько-голубонько, за те, що ти мені у великій пригоді стала!",
          "Дівчина взяла й подякувала, і поїхала далі, радіючи. От їде — і так їй схотілося пити, що господи! От подумала: «Заїду до тієї кринички, що я чистила, то, може, там нап'юсь». Ото заїхала, дивиться — аж повнісінька криничка води, аж через верх ллється, а біля неї стоїть золоте барильце й кухлик. І каже криничка: — Напийсь і собі набери барильце, та й кухлик візьми!",
          "Стала та дівчина пити — аж не вода, а вино, і таке добре, що й зроду такого не пила. Набрала повнісіньке барильце додому, та й кухлика не забула. Поїхала далі.",
          "Коли стоїть яблунька — і така хороша, що не можна й сказати: на ній яблучка срібні та золоті, і рясно-рясно! Ото яблунька й каже:",
          "— Дівонько-голубонько, на тобі ці яблучка за те, що ти мене обчистила.",
          "Дівчина сказала: «Спасибі!» та під'їхала під яблуньку, а яблучка так і порснули у возик.",
          "Ото приїхала та дівчина додому та й гукає:",
          "— Ідіть, тату, забирайте худобу!",
          "От вийшов дід із хати, дивиться — аж дочка його; він зрадів, побіг до неї та й каже:",
          "— Де ж ти, дочко, була?",
          "— Служила, тату,— каже дочка.— Зносьте добро! А добра ж то — повнісінький віз, іще й намисто товсте! Стали зносити — то то гарне, а то ще краще!",
          "Ото побачила баба, що стільки дідова дочка навезла усякої всячини, і напалася на діда:",
          "— Веди та й веди і мою дитину, куди свою водив! Ото як докучила дідові, щодня це кажучи,— сказано, зависть бабу взяла,— то він сказав:",
          "— Нехай убирається, поведу.мОто попрощались і пішли дід з бабиною дочкою. Зайшли у ліс, дід і каже:",
          "— Іди ти, дочко, а я завернусь додому.",
          "— Добре,— відказала бабина дочка.",
          "І розійшлися: дівчина у ліс пішла, а батько додому. Ото іде бабина дочка великим лісом, коли стоїть яблунька та й каже:",
          "— Дівонько-голубонько, обчисть мене, то я тобі у великій пригоді стану!",
          "Дівчина відказала:",
          "— Оце чорт не видав, буду руки каляти. Ніколи мені!",
          "От іде бабина дочка далі, коли стоїть криничка, така зарощена, та й каже:",
          "— Дівонько-голубонько, обчисть мене, обмий мене, я тобі у великій пригоді стану!",
          "— Оце лиха година розносила вас з своїм чистінням! Мені треба йти скоренько,— сказала та дівчина та й пішла далі.",
          "Ото іде повз ту піч, а піч і каже:",
          "— Дівонько-голубонько, обмаж мене, обмий мене, я тобі у великій пригоді стану!",
          "— Та нехай тебе лиха година маже, не я буду мазатися! — сказала бабина дочка, дуже розсердилась і пішла далі.",
          "Коли біжить собака — така погана, що гидко й глянути, та:",
          "— Дівонько-голубонько, обчисть мене, обмий мене, я тобі у великій пригоді стану!",
          "Дівчина поглянула та й каже:",
          "— Оце, бісів батько тебе не видав, така погана, а щоб я коло тебе руки каляла... О, щоб ти не діждала! — І пішла бабина дочка далі, лаючи.",
          "Ото зустрічає її та сама жінка, що дідова дочка у неї служила, та й каже:",
          "— Здорова була, дівчино!",
          "Дівчина відказала:",
          "— Доброго здоров'я, тіточко!",
          "— Куди ти йдеш? — спиталася жінка.",
          "А бабина дочка й каже:",
          "— Та йду, тіточко, щоб де найняться. А жінка каже:",
          "— Наймись у мене, дівчино!",
          "— Добре, тітко, — каже дівчина. — А яке ж у вас діло?",
          "— Та в мене діло невелике, дочко, аби ти зуміла робити,— сказала жінка.",
          "— А чому не зумію,— відказала дівчина.— Ви мені раз розкажете, а вдруге сама знатиму.",
          "— Ось, що, дівчино,— каже жінка,— яка твоя робота: оце тобі казани, рано й вечір нагрій окропи, та не гарячі, щоб тільки тепленькі; вилий у корито, заміси борошном, тоді стань на порозі, двічі свисни,— тільки не бійся, — то до тебе позлазяться всякі звірі, гадини і жаби та наїдяться і порозлазяться, куди якій треба. А що, зумієш так зробити, дівчино?",
          "— Зумію,— відказала дівчина.",
          "Ото поторгувались, а ввечері бабина дочка затопила піч, приставила окропи, а як закипіли казани у ключ, мов грім загримів,— бо казани великі були,— тоді дівчина набрала борошна мірку і всипала туди та й замішала не пійло, а лемішку, та й висипала у корито, сама стала на порозі, свиснула двічі... От прилізли гадюки, жаби, ящірки і всякий звір. Ото кожне до корита — та ухватить та й вивернеться. І так усі чисто попеклись.",
          "Тоді бабина дочка бачить, що всі понаїдались і повивертались, та й не встають, та пішла до хазяйки та й каже:",
          "— Що це у вас, паніматко, така чудна скотина, що наїлись та полягали, та й не встають?",
          "— Як не встають? — крикнула хазяйка з ляку, та стрімголов на двір...",
          "Побачила, що неживі, ухватилася за голову та в крик:",
          "— Ох, боже мій! Що ти наробила? Ти їх попекла!",
          "От лаяла і плакала, та нічого не помогло. Потім поскладала печеню в скриню і замкнула; а як скінчився бабиній дочці рік, то вона ганчірками пригнітила і дала коня шолудивого, воза поламаного, поставила скриню з гадюками печеними і випровадила у ліс.",
          "От поїхала бабина дочка додому та й не знає, що матері везе. Ото їде бабина дочка, радіючи, що в неї буде те, що в дідової дочки є.",
          "Доїздить до тієї кринички, і дуже їй схотілося пити. Дивиться — як на те ж криничка: вода так і ллється; вона туди стрімголов кинулась, а криниченька їй:",
          "— Е, дівонько-голубонько, не хотіла в пригоді стати — мене причепурити, то не будеш і води пити!",
          "Заплакала дівчина та й поїхала далі.",
          "Ото доїздить до яблуньки, а на ній так рясно яблук, що ніде курці клюнути, та такі гарні — срібні та золоті. От вона каже собі: «Піду, хоч яблучок струшу, матері гостинця повезу». Ото тільки що підійшла, а яблучка — скік угору, аж на вершок, яблунька й каже:",
          "— Е, дівонько-голубонько, не хотіла мене прибрати — не будеш з мене яблучок зривати!",
          "Заплакала бабина дочка та й поїхала далі.",
          "Коли дивиться — аж біжить собака і несе на шиї разок намиста доброго, ще й шліфованого. Кинулась дівчина за тією собакою, щоб відняти намисто, а собака й каже:",
          "— Е, дівонько-голубонько, не хотіла мені у пригоді стати — не будеш від мене намиста брати!",
          "Та й побігла собі. А бабина дочка заплакала та й поїхала додому.",
          "Ото приїхала у двір до батька та й гукає:",
          "— Ідіть, тату, заберіть худобу!",
          "Дід і баба вибігли з хати, дивляться — аж дочка приїхала, дуже обоє зраділи, ухватили її в хату, унесли й скриню. Ото як відчинять, подивляться — аж там самі жаби, гадюки! Вони в крик:",
          "— Дочко, що це таке? — бо й полякались обоє. Тоді бабина дочка стала розказувати, що їй було, а баба з дідом слухають; а як розказала вона все те, то баба сказала жалуючи:",
          "— Мабуть, твоя така доля, що куди не підеш, то золоті верби ростуть! Сиди краще дома та не рипайся, бо та добра привезла, а ти гадюк! Іще хвалити бога, що хоч жива прийшла.",
          "Отак вони собі живуть і хліб жують, а я там була, мед-вино пила, по бороді текло, а в роті не було,— коромислом сіно возять, оберемком воду носять,— а хазяїн на всю губу! Дідова дочка пішла заміж, а бабина й досі дівує та гордує."
        ],
        "audio": {
          "size": 3451991,
          "duration": 689000
        },
        "image_count": 1
      }
    ]
  },
  {
    "id": 21,
    "name": "Липка і зажерлива баба",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Жили собі дід та баба. Вони були дуже вбогі. От баба і каже:",
          "— Ти б старий, пішов у ліс та вирубав липку, щоб було чим протопити.",
          "— Добре,— каже дід. Узяв сокиру та й пішов у ліс.",
          "Приходить дід до лісу, вибрав липку. Тільки що замахнувся сокирою, щоб рубати, коли чує — липка каже людською мовою.",
          "— Ой, не рубай мене, чоловіче добрий, я тобі в пригоді стану!",
          "Дід з переляку і сокиру опустив. Постояв, подумав та й пішов додому.",
          "Приходить додому та й розповідає про свою пригоду. А баба й каже:",
          "— От який же ти дурень. Піди зараз же до липки та попроси конячку з возом. Хіба ми ще не находились з тобою?",
          "— Та як так, то й так,— каже дід. Надів шапку та й пішов.",
          "Приходить до липки та й каже:",
          "— Липко, липко, казала баба, щоб ти дала нам коняку з возом.",
          "— Добре,— каже липка,— іди додому.",
          "Прийшов він додому, а біля хати стоїть віз, і конячка біля його прив'язана.",
          "— Бач, старий,— каже баба,— тепер і ми люди. От тільки хата наша от-от завалиться. Піди, старенький, попроси ще й хату. Може, дасть.",
          "Пішов дід до липки, попросив і хату. «Добре,— каже липка,— іди додому».",
          "Приходить дід до двору і не пізнає: замість старої хати стоїть нова, гарна хата. Радіють обоє, як діти.",
          "— А що, старий, якби ти попрохав ще й худоби та птиці. Тоді, здається, вже й нічого нам не треба.",
          "Пішов дід до липки, попросив худоби і птиці. «Добре,— каже липка,— іди додому».",
          "Приходить дід і не нарадується. Повен двір худоби і птиці.",
          "— Ну, тепер уже нам більш нічого не треба,— каже дід.",
          "— Ні, старенький, ще піди попроси й грошей.",
          "Пішов дід до липки і попросив гроші. «Добре,— каже липка,— іди додому».",
          "Приходить дід, а баба сидить за столом і золоті гроші в купки складає.",
          "— Треба,— каже,— ще, щоб усі люди боялися, бо ми ж багачі. Піди, старий, до липки, попроси, нехай зробить так, щоб нас усі люди боялись.",
          "Пішов дід до липки, попрохав дід липку, щоб так зробила. «Добре,— каже липка,— іди додому».",
          "Прийшов дід додому, а там у них повно війська та поліції, і все їх охороняють. Але старій і цього мало.",
          "— Що ж,— каже вона,— треба ще, щоб усі люди в селі були нашими батраками, бо чого ж нам більше хотіти — все ж у нас є.",
          "Пішов дід до липки та й просить, щоб зробила вона так. Довго мовчала липка, а потім каже: «Іди додому, зроблю ще вам останнє».",
          "Приходить дід додому, аж глядь: нічого нема, стоїть та сама стара хата і баба коло неї. Так покарала липка за те, що ненажерлива баба хотіла людей батраками зробити."
        ],
        "audio": {
          "size": 1653046,
          "duration": 329000
        },
        "image_count": 1
      }
    ]
  },
  {
    "id": 20,
    "name": "Правда і кривда",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Жили колись двоє братів: один багатий, а другий бідний. Після того як бідний брат помер, залишився його син. Він також був бідним. Запитав він якось у свого дядька:",
          "— А що, дядьку, як краще жити: правдою чи неправдою?",
          "— Е-е-е!.. Де ти тепер знайдеш правду? Нема тепер правди на світі! Тепер скрізь одна кривда.",
          "— Ні, дядечку! Є правда — правдою краще жити.",
          "— Не згоден я з тобою! Ходімо на суд!",
          "— Та навіщо ж нам іти на суд? Краще давайте підемо по дорозі і спитаємо чоловіка, якого зустрінемо; як скаже, так і буде. Ваша правда — уся моя худоба буде вам; моя правда — ваша худоба буде мені. Так спитаймо тричі.",
          "— Ну, добре.",
          "І пішли вони дорогою. Ідуть, ідуть — зустрічається їм чоловік, що повертався з заробітків.",
          "— Здоров був, чоловіче добрий!",
          "— Здорові були!",
          "— Скажи, будь ласка, чоловіче, як краще на світі жити: чи правдою, чи кривдою?",
          "— Е-е-е!.. Добрі люди! Де ви тепер правду побачите? Нема тепер її ніде. Легше жити кривдою, аніж правдою.",
          "— Ну, моя правда! — каже дядько.",
          "А небіж і зажурився, що йому доведеться віддавати всю свою худобу дядькові. Ідуть, ідуть — зустрічається їм пан. Небіж і каже:",
          "— Ну, запитаємо ж цього пана. Цей уже всю правду розкаже: він грамотний і все знає.",
          "— Добре.",
          "Порівнялися з паном і питають його:",
          "— Скажіть, будьте ласкаві, паночку, як на білому світі краще жити: правдою чи кривдою?",
          "— Е-е-е!.. Добрі люди! Де ви тепер правду знайдете? Зовсім її не залишилося; легше жити кривдою, аніж правдою.",
          "— Оце вже і вдруге моя правда! — зрадів дядько.",
          "Небіж ще більше зажурився. Ідуть, ідуть — зустрічається їм піп. Небіж і каже:",
          "— Ну, спитаймо в попа, цей уже правду скаже — на те він і духовний. Цей як уже скаже, то так і буде.",
          "— Добре!",
          "Порівнялися вони з попом і питають його:",
          "— Скажіть, панотче, як тепер краще жити: чи правдою, чи неправдою?",
          "— Е-е-е!.. Добрі люди! Де ви зараз правду знайдете? Вже давно вона повивелася: легше жити кривдою, аніж правдою.",
          "— Оце вже і втретє моя правда! — сказав радісно дядько.",
          "Нічого робити небожеві: віддав багатому дядькові всю свою худобу, а сам залишився голий, босий і голодний. Тяжко довелось йому жити. Бився, бився, сердешний, та й задумав повіситись — узяв він мотузку та й пішов у ліс. Пішов та й дивиться на дерево — вибирає гілку, на якій би повіситись. «Ото, думає собі, — добра гілка — міцна».",
          "Він так задивився на дерево, що й не помітив, як поруч з ним вовк опинився. Як побачив його чоловік, кинувся на дерево, а мотузку на землі кинув. Заліз на дерево та й сидить. Просидів увесь день, а ввечері прибігли під це дерево чотири чорти. Видно було, що один у них за ватажка. Почав він питати своїх слуг:",
          "— Ти що сьогодні наробив?",
          "— Е... Я такого наробив, що там хоч що робитимуть, — не розплутають. В одному селі, у пана, я зробив так, що як робітники не стараються, а греблі загатити не можуть. Пан дуже сердиться та лупить своїх людей: багато їх стане на наш бік.",
          "— Добре ти зробив, але це можна легко виправити.",
          "— А як же?",
          "— Там неподалік росте три дерева. Хто ті дерева зрубає та покладе навхрест на греблю — загатить.",
          "— О!.. Хто ж то чув, хто ж то й знав, що це так треба зробити! Не знайдеться в світі такої людини, щоб додумалася зрубати ті дерева!",
          "— Ну, а ти що зробив? — питає другого.",
          "— Е... я такого наробив, що багато буде людей у наших руках. В одному місті всю воду повисушував, так що тепер там жодної краплини немає, а носять її за тридцять та за сорок верст. Багато там пропаде людей!",
          "— Добре ти зробив, та й це можна легко виправити, — каже ватажок.",
          "— А як же?",
          "— Посеред міста росте кущ малини. Якщо викопати його, — вода знову з'явиться.",
          "— О!.. Хто ж то й чув, хто ж то й знав, що треба це зробити! Та хіба хтось до такого додумається!",
          "— Ну, а ти ж що зробив? — питає третього.",
          "— Е... Я такого наробив, що ніхто не допоможе! В одному королівстві у короля є єдина дочка. Я зробив так, що вона захворіла, й жоден лікар не може її вилікувати. Певно, що скоро вона помре.",
          "— Добре зробив, але й цьому не складно завадити.",
          "— А як же?",
          "— Якщо хтось візьме трохи вербової кори та підпалить її — видужає королівна і знову буде така здорова й весела, як і раніше.",
          "— Хто ж то чув, хто ж то й знав, що це треба зробити! Ніхто не додумається до такого!",
          "А чоловік сидить собі на дереві та й чує усе, про що чорти говорять. Поділилися вони новинами та й розбіглися на чотири боки. А чоловік той і думає: «Може, це правда, що вони казали? Піду до того пана, може, зможу загатити греблю».",
          "Приходить до греблі, а там пан б'є та мордує людей, кричить на них, щоб скоріше греблю гатили. З них аж піт ллється, так тяжко вони працюють, але нічого не допомагає. А пан знай лютує. Приходить до нього цей правдивий чоловік та й каже:",
          "— Е-е, пане! Б'єте ви людей, та ніякого з цього діла не буде. А що дасте мені, якщо я вашу греблю вгачу?",
          "— Дам я тобі сто карбованців і ще пару коней з коляскою і з кучером.",
          "— Дайте ж мені шестеро робітників та три підводи.",
          "— Бери.",
          "Поїхали вони в ліс, зрубали ті три дерева та й поклали їх навхрест на греблі — так зараз і вгатили. Пан віддав йому сто карбованців і пару коней з коляскою та кучером.",
          "Тоді чоловік і думає: «Дай поїду ще до того міста, де води немає: може, й воду зможу повернути людям». Сів та поїхав до міста. За кілька верст до міста зустрів він бабусю, що несла відра на коромислі.",
          "— Що це ти, бабусю, несеш?",
          "— Воду, синочку.",
          "— Дай, будь ласка, мені напитись.",
          "— Е-е, синочку! Я ж її несу за тридцять верст; а поки ще дійду додому, половину розхлюпаю. А сім'я у мене велика, пропаде без води.",
          "— Постривай, бабусю, от приїду до вашого міста, буде у вас води доволі, кожному дістанеться. Та не будете більше без води страждати ніколи.",
          "Вона дала йому напитись, а сама така радісна стала, повернулася до міста й розказала всім сусідам, що їде такий чоловік, який допоможе воду повернути. Всі вийшли за місто назустріч тому чоловікові з хлібом-сіллю та всілякими подарунками. Як прийшов чоловік до міста, знайшов кущ малини, що ріс посеред міста, викопав його — і потекла вода відтіль до кожної вулиці. Мешканці міста нагородили його грішми, ще й дали багато подарунків. Став тепер він багатшим від свого дядька. Думає далі: «Поїду ще в те королівство, де королівна захворіла, — може, вилікую її».",
          "Як задумав, так і зробив. Приїхав туди, прийшов до палацу, а там усі такі засмучені, ойкають та сльози проливають. Він питає їх:",
          "— Я чув, що у вашого короля дочка дуже хворіє. Найвідоміші лікарі її лікують, але нічого не вдіють. Але я можу її вилікувати! Ведіть мене до неї!",
          "— Е, чоловіче, куди тобі! Заморські лікарі нічого вдіяти не можуть, куди вже тобі!",
          "— Все одно ведіть мене до короля!",
          "Відвели його до короля. Той вислухав і каже:",
          "— Якщо вилікуєш, нагороджу тебе так, що станеш найбагатшим чоловіком у світі, ще й дочку свою віддам за тебе.",
          "Пішов той чоловік, подивився на дівчину, а їй вже зовсім погано. Вийшов він у двір, відрізав трохи кори з верби, що біля криниці росла, та підпалив її — одразу королівні покращало, а за три дні й зовсім вона одужала, знов стала такою, як і раніше була.",
          "Король і всі мешканці королівства так зраділи несказанно. Король на радощах і каже тому чоловікові:",
          "— За те, що вилікував мою дочку, я її віддам за тебе, а як умру я, будеш королем замість мене!",
          "Скоро й справді король помер, а на його місце сів цей правдивий чоловік.",
          "Керував він країною не один рік, коли приїхав до королівства якийсь багатий купець і просить у короля дозволу торгувати у його королівстві. Король запросив його до палацу. Прийшов купець. Король одразу впізнав свого дядька, але не показав: побалакав та й відпустив його торгувати. А своїм людям наказав, щоб не відпускали його додому, а щоб, як буде збиратися він їхати, знову запросили до палацу. Так і зробили. Приводять купця до нього, король і питає його:",
          "— З якого ти королівства?",
          "— З такого-то.",
          "— З якого міста?",
          "— З такого-то.",
          "— Як прозиваєшся?",
          "— Так-то.",
          "Тут король і признався, що він його небіж, той, що безвісти пропав.",
          "— Ну що, дядьку: ти казав, що кривдою краще жити, ніж правдою: отже, ні! Ти тільки купець, а я король — правда кривду переважила!",
          "— Як же це сталось?Розказав йому небіж все, що з ним сталося: як він хотів повіситись, як підслухав, про що чорти говорили, все, все... А потім подарував дядькові усілякого добра два кораблі та й сказав:",
          "— Я пробачаю тобі все те, що ти мені заподіяв. Бери собі оці два кораблі з усім добром. Але як повернешся до свого міста, розказуй усім, що краще жити правдою, аніж кривдою.",
          "Узяв дядько подарунки і поїхав додому. Але, коли повернувся, стала його заздрість мучити: чому він не король. Сумував, сумував він, а далі й думає собі:",
          "— Піду й я вішатись, може, зі мною така ж пригода станеться, як і з моїм небожем.",
          "Узяв він мотузку й пішов до лісу на те саме місце, де хотів вішатись його небіж. А чорти вже давно здогадалися, що хтось підслухав їхню розмову, й стерегли під деревом. Щойно побачили його, схопили та й почепили на найвищій гілці, навіть слухати нічого не стали."
        ],
        "audio": {
          "size": 3011622,
          "duration": 601000
        },
        "image_count": 1
      }
    ]
  },
  {
    "id": 19,
    "name": "Ріпка",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Був собi дiд Андрушка, а в нього баба Марушка, а в баби дочечка Мiнка, а в дочки собачка Хвiнка, а в собачки товаришка - киця Варварка, а в кицi вихованка - мишка Сiроманка.",
          "Раз весною взяв дiд мотику, скопав у городi грядку велику, гною трохи наносив, грабельками пiдпушив, зробив пальцем дiрку та й посадив рiпку.",
          "Працював дiд не марно: зiйшла рiпка гарно. Щодень iшов дiд у город, набравши води повен рот, свою рiпку поливав, їй до життя охоти додавав. Росла дiдова рiпка, росла ! Зразу така, як мишка, була, потiм, як кулак, потiм як буряк, потiм як два, а накiнцi стала така, як дiдова голова.",
          "Тiшиться дiд, аж не знає, де стати. \"Час, - каже, - нашу рiпку рвати\". Пiшов вiн на город - гуп, гуп! Узяв рiпку за зелений чуб; тягне руками, вперся ногами, мучився, потiв увесь день, а рiпка сидить у землi, як пень.",
          "Кличе вiн бабу Марушку: \"Ходи, бабусю, не лежи, менi рiпку вирвати поможи!\"",
          "Пiшли вони на город - гуп, гуп! Узяв дiд рiпку за чуб, баба дiда за плече. Смикає дiд рiпку за гичку, смикає баба дiда за сорочку, працюють руками, упираються ногами - промучилися увесь день, а рiпка сидить у землi, як пень.",
          "Кличе баба дочку Мiнку:\"Ходи, доню, не бiжи, нам рiпку вирвати поможи!\"",
          "Пiшли вони на город - гуп, гуп! Узяв дiд рiпку за чуб, баба дiда за сорочку, дочка бабу за торочку - тягнуть руками, упираються ногами, промучились увесь день, а рiпка сидить у землi, як пень.",
          "Кличе дочка собачку Хвiнку: \"Ходи, Хвiночко, не бiжи, нам рiпку вирвати поможи!\"",
          "Пiшли вони на город - гуп, гуп! Узяв дiд рiпку за чуб, баба дiда за сорочку, дочка бабу за торочку, собачка дочку за спiдничку - тягнуть руками, упираються ногами, промучились увесь день, а рiпка сидить у землi, як пень.",
          "Кличе собачка кицю Ваварку:\"Ходи, Варварко, не лежи, нам рiпку вирвати поможи!\"",
          "Пiшли вони на город - гуп, гуп! Узяв дiд рiпку за чуб, баба дiда за сорочку, дочка бабу за торочку, собачка дочку за спiдничку, киця собачку за хвостик. Тягнуть i руками, i зубами, упираються ногами; промучились увесь день, а рiпка сидить у землi, як пень.",
          "Кличе киця мишку Сiроманку:\"Ходи, Сiрочко, не лежи, нам рiпку вирвати поможи!\"",
          "Пiшли вони на город - гуп, гуп! Узяв дiд рiпку за чуб, баба дiда за сорочку, дочка бабу за торочку, собачка дочку за спiдничку, киця собачку за хвостик, мишка кицю за лапку - як потягли, як потягли, так i покотилися. Упала рiпка на дiда Андрушку, дiд на бабу Марушку, баба на дочку Мiнку, дочка на собачку Хвiнку, собачка на кицю Варварку, а мишка - шусть у шпарку."
        ],
        "audio": {
          "size": 1999724,
          "duration": 399000
        },
        "image_count": 1
      }
    ]
  },
  {
    "id": 18,
    "name": "Рукавичка",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Ішов дід лісом, а за ним бігла собачка, та й загубив дід рукавичку.",
          "От біжить мишка, улізла в ту рукавичку та й каже:",
          "— Тут я буду жити!",
          "Коли це жабка плигає та й питає:",
          "— А хто-хто в цій рукавичці?",
          "— Мишка-шкряботушка. А ти хто?",
          "— Жабка-скрекотушка. Пусти й мене!",
          "От уже їх двоє. Коли біжить зайчик. Прибіг до рукавички та й питає:",
          "— А хто-хто в цій рукавичці?",
          "— Мишка-шкряботушка, жабка-скрекотушка. А ти хто?",
          "— А я зайчик-побігайчик. Пустіть і мене!",
          "— Іди!",
          "От уже їх троє.",
          "Коли це біжить лисичка — та до рукавички:",
          "— А хто-хто в цій рукавичці живе?",
          "— Мишка-шкряботушка, жабка-скрекотушка та зайчик-побігайчик. А ти хто?",
          "— Та я лисичка-сестричка. Пустіть і мене!",
          "— Та йди!",
          "Ото вже їх четверо сидить. Аж суне вовчик — та й собі до рукавички, питається:",
          "— А хто-хто в цій рукавичці живе?",
          "— Мишка-шкряботушка, жабка-скрекотушка, зайчик-побігайчик та лисичка-сестричка. А ти хто?",
          "— Та я вовчик-братик. Пустіть і мене!",
          "— Та вже йди!",
          "Уліз і той. Уже їх п'ятеро.",
          "Де не взявся — біжить кабан.",
          "— Хро-хро-хро! А хто-хто в цій рукавичці живе?",
          "— Мишка-шкряботушка, жабка-скрекотушка, зайчик-побігайчик, лисичка-сестричка та вовчик-братик. А ти хто?",
          "— Хро-хро-хро! А я кабан-іклан. Пустіть і мене!",
          "— Оце лихо! Хто не набреде — та все в рукавичку! Куди ж ти тут улізеш?",
          "— Та вже влізу,— пустіть!",
          "— Та що вже з тобою робити,— йди!",
          "Уліз і той. Уже їх шестеро, уже так їм тісно, що й нікуди. Коли це тріщать кущі, вилазить ведмідь — та й собі до рукавички, реве й питається:",
          "— А хто-хто в цій рукавичці живе?",
          "— Мишка-шкряботушка, жабка-скрекотушка, зайчик-побігайчик, лисичка-сестричка, вовчик-братик та кабан-іклан. А ти хто?",
          "— Гу-гу-гу! Як вас багато! А я ведмідь-набрідь. Пустіть і мене!",
          "— Куди ми тебе пустимо, коли й так тісно?",
          "— Та якось будемо.",
          "— Та вже йди, тільки скраєчку! Уліз і ведмідь, — семеро стало.",
          "Та так вже тісно, що рукавичка ось-ось розірветься.",
          "Коли це дід оглядівся,— нема рукавички. Він тоді назад — шукати її, а собачка попереду побігла. Бігла-бігла, бачить — лежить рукавичка і ворушиться. Собачка тоді: «Гав-гав-гав!»",
          "Вони як злякаються, як вирвуться з рукавички,— так усі й порозбігалися лісом.",
          "Прийшов дід та й забрав рукавичку."
        ],
        "audio": {
          "size": 1796922,
          "duration": 358000
        },
        "image_count": 1
      }
    ]
  },
  {
    "id": 17,
    "name": "Сірко",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Був собі в одного чоловіка собака Сірко — тяжко старий. Узяв хазяїн та й прогнав його від себе. Никає Сірко по полю, і так йому гірко: «Скільки років я хазяїнові вірно служив, годив, добро йому робив, а тепер на старості літ він мені шматка хліба жаліє і з двору прогнав». Ходить він так, думає; коли це приходить до нього Вовк та й питає його:",
          "— Чого ти тут ходиш? Сірко йому відповідає:",
          "— Що ж, брате, прогнав мене хазяїн, от я й ходжу тут. Тоді Вовк йому:",
          "— А зробити так, щоб тебе хазяїн знову прийняв до себе? Сірко каже:",
          "— Зроби, голубчику, а вже я чимсь тобі віддячу. Вовк каже:",
          "— Ну, гляди: як вийде твій хазяїн із жінкою жати, і вона дитину положить під копою, то ти будеш близько ходити коло того поля, — щоб я знав, де те поле, — то я візьму дитину, а ти будеш віднімати від мене ту дитину, тоді наче я тебе злякаюсь, та й пущу її.",
          "У жнива той чоловік і жінка вийшли в поле жати. Жінка поклала свою маленьку дитину під копою, а сама жне коло чоловіка. Коли це — біжить Вовк житом, та за ту дитину — і несе полем. Сірко за тим Вовком, доганяє його, а чоловік кричить:",
          "— Гиджга, Сірко!",
          "Сірко якось догнав того Вовка, відняв дитину, приніс до того чоловіка та й віддав йому. Тоді той чоловік вийняв з торби хліб і кусок сала та й каже:",
          "— На, Сірко, їж — за те, що не дав Вовкові дитини з'їсти!",
          "Ото ввечері ідуть з поля, беруть і Сірка. Прийшли додому, чоловік і каже:",
          "— Жінко, вари лишень гречані галушки та добре їх салом затовчи!",
          "Тільки вони зварились, він садовить Сірка за стіл, сам сів коло нього та й каже:",
          "— А сип, жінко, галушки, та будемо вечеряти.",
          "Жінка й насипала. Він Сіркові набрав у полумисок: так уже йому годить, щоб він часом гарячим не обпікся!",
          "Ото Сірко й думає: «Треба ж мені віддячити Вовкові за те, що він мені таку вигоду зробив».",
          "А той чоловік, діждавши м'ясниць, віддає свою старшу дочку Заміж. Сірко пішов у поле, знайшов там Вовка та й каже йому:",
          "— Прийди в неділю ввечері до нашого городу, а я тебе введу н хату та віддячу тоді за те, що ти мені добро зробив.",
          "Ото діждав Вовк неділі, прийшов на те місце, куди йому Сірко Сказав. А в той самий день у того чоловіка було весілля. Сірко шиї шов до Вовка, увів у хату і посадовив його під столом. Потім Сірко взяв на столі пляшку горілки, м'яса доволі і поніс під стіл. Люди хотіли того собаку бити, а чоловік і каже:",
          "— Не бийте Сірка: він мені добро зробив, то я й йому добро буду робити, поки його й віку.",
          "Сірко бере, що ліпше на столі, та подає Вовкові, нагодував і упоїв його так, що Вовк не витерпів та й каже:",
          "— Буду співати!",
          "Сірко каже:",
          "— Не співай, бо тут тобі буде лихо! Ліпше я ще тобі подам пляшку горілки, та тільки мовчи.",
          "Вовк як випив ту пляшку горілки та й каже:",
          "— Отепер уже буду співати!",
          "— Не співай, бо обидва пропадемо — і я, й ти...",
          "— Ой, не видержу — співатиму!",
          "Та як завиє під столом! Люди посхоплювались, — туди-сюди, деякі хотіли бити Вовка.",
          "Сірко й ліг на Вовка, наче хоче задушити його. Хазяїн і Каже:",
          "— Не бийте Вовка, бо ви мені Сірка уб'єте! Він і сам йому раду дасть, — ось не займайте!",
          "От Сірко вивів Вовка аж на поле та й каже:",
          "— Ти мені добро зробив, а я тобі! Та й попрощались."
        ],
        "audio": {
          "size": 2065412,
          "duration": 412000
        },
        "image_count": 1
      }
    ]
  },
  {
    "id": 16,
    "name": "Солом'яний бичок",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Жили собі дід та баба. Дід служив на майдані майданником, а баба сиділа дома, мички пряла. І такі вони бідні - нічого не мають; що зароблять, то проїдять, та й нема. От баба й напалася на діда:",
          "- Зроби та зроби мені, діду, солом'яного бичка і осмоли його смолою.",
          "- Що ти говориш? Навіщо тобі той бичок здався?",
          "- Зроби, я вже знаю навіщо.",
          "Дід - нічого робити - взяв, зробив солом'яного бичка й осмолив його смолою.",
          "Переночували. От на ранок баба набрала мичок і погнала солом'яного бичка пасти; сама сіла під могилою, пряде кужіль і приказує:",
          "- Пасись, пасись, бичку, на травиці, поки я мички попряду! Пасись, пасись, бичку, на травиці, поки я мички попряду!",
          "Доти пряла, поки й задрімала. Коли це з темного лісу, з великого бору біжить ведмідь з обдертим боком. Наскочив на бичка:",
          "- Хто ти такий? - питає, - Скажи мені!",
          "А бичок йому:",
          "- Я бичок-третячок, з соломи зроблений, смолою засмолений.",
          "Ведмідь каже:",
          "- Коли ти солом'яний, смолою засмолений, то дай мені смоли обідраний бік залатати!",
          "Бичок нічого, - мовчить. Ведмідь тоді його хап за бік, давай смолу віддирати. Віддирав, віддирав та й зав'яз зубами, ніяк і не вирве. Сіпав, сіпав - затяг того бичка хтозна-куди!",
          "От баба прокидається - аж бичка нема. \"Ох, мені лихо велике! Де це мій бичок дівся? Мабуть він уже додому пішов\". Та мерщій днище та гребінь на плечі та додому. Коли дивиться - ведмідь у бору бичка тягає. Вона до діда:",
          "- Діду, діду! Бичок наш ведмедя привів, - іди його вбий!",
          "Дід вискочив, віддер ведмедя, взяв і кинув його в погріб.",
          "От на другий день, ще ні світ ні зоря, баба вже набрала кужелю і погнала на толоку бичка пасти. Сама сіла під могилою, пряде кужіль і приказує:",
          "- Пасись, пасись, бичку, на травиці, поки я мички попряду! Пасись, пасись, бичку, на травиці, поки я мички попряду!",
          "Доти пряла, поки й задрімала. Коли це з темного лісу, з великого бору вибігає сірий вовк та до бичка:",
          "- Хто ти такий? - питає, - Скажи мені!",
          "А бичок йому:",
          "- Я бичок-третячок, з соломи зроблений, смолою засмолений.",
          "- Коли ти солом'яний, смолою засмолений, то дай мені смоли обідраний бік залатати, а то капосні собаки обідрали!",
          "- Бери!",
          "Вовк зразу до боку, хотів смоли віддерти. Драв-драв та зубами й зав'яз, що ніяк уже не віддере; що хоче назад, та ніяк. Вовтузився з тим бичком!",
          "Прокидається баба - аж бичка уже й не видно. Вона й подумала: \"Мабуть, мій бичок додому побрів\". Та й пішла. Коли дивиться - вовк бичка тягає. Вона побігла, дідові сказала. Дід і вовчика у погріб укинув.",
          "Погнала баба і на третій день бичка пасти. Сіла під могилою та й заснула. Аж біжить лисичка:",
          "- Хто ти такий? - питає, - Скажи мені!",
          "- Я бичок-третячок, з соломи зроблений, смолою засмолений.",
          "- Коли ти солом'яний, смолою засмолений, то дай мені смоли обідраний бік залатати; капосні хорти трохи шкури не зняли!",
          "- Бери!",
          "Зав'язла й лисиця зубами в смолі, ніяк не вирветься. Баба дідові сказала - дід укинув у погріб і лисичку. А далі й зайчика-побігайчика отак упіймали.",
          "От як назбиралось їх, сів дід над лядою та й давай гострити ножа. Ведмідь його й питає:",
          "- Діду, навіщо ти ножа гостриш?",
          "- Щоб з тебе шкуру зняти та пошити з тієї шкури і собі і бабі кожухи.",
          "- Ой, не ріж мене, дідусю, пусти краще на волю! Я тобі багато меду принесу.",
          "- Ну, гляди!",
          "Взяв і випустив ведмедика. Сів над лядою, знов ножа гострить. Вовк його й питає:",
          "- Діду, навіщо ти ножа гостриш?",
          "- Щоб з тебе шкуру зняти та на зиму теплу шапку пошити.",
          "- Ой, не ріж мене, дідусю, я тобі за це цілу отару овечок прижену.",
          "- Ну, гляди!",
          "І вовка випустив. Сидить та ще ножа гострить. Лисичка виткнула мордочку, питає:",
          "- Скажи мені, будь ласка, дідусю, навіщо ти ножа гостриш?",
          "- У лисички, - каже дід, - гарна шкурка на опушку й на комірець, хочу зняти.",
          "- Ой, не знімай з мене, дідусю, шкури, я тобі курей, і гусей принесу!",
          "- Ну, гляди!",
          "І лисичку пустив. Зостався один зайчик; дід і на того ножа гострить. Зайчик його питає: \"Нащо?\" А він і каже:",
          "- У зайчика шкурка м'якенька, тепленька, - будуть мені на зиму рукавички й капелюх.",
          "- Ой, не ріж мене, дідусю, - я тобі стьожок, сережок, намиста доброго нанесу, тільки пусти на волю!",
          "Пустив і його.",
          "От переночували ту ніч, коли на ранок, ще ні світ ні зоря, аж - дер-дер! - щось до діда в двері. Баба прокинулась:",
          "- Діду, діду! Щось до нас у двері шкряботить, - піди подивись!",
          "Дід вийшов, коли то ведмідь цілий вулик меду приніс. Дід узяв мед, та тільки ліг, аж у двері знов - дер-дер! - повен двір овець вовк понаганяв. А незабаром лисичка принесла курей, гусей - усякої птиці; зайчик понаносив стьожок, сережок, намиста доброго... І дід радий, і баба рада. Взяли попродали овечки, та накупили волів, та став дід тими волами ходити чумакувати, та так забагатіли!",
          "А бичок, що не стало вже треба, доти стояв на сонці, поки й не розтанув."
        ],
        "audio": {
          "size": 3193202,
          "duration": 637000
        },
        "image_count": 1
      }
    ]
  },
  {
    "id": 15,
    "name": "Івасик-Телесик",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Жили собі дід та баба. Вже й старі стали, а дітей нема. Журяться дід та баба: «Хто нашої й смерті догляне, що в нас дітей нема?» От баба й просить діда:",
          "— Поїдь, діду, в ліс, вирубай там мені деревинку, та зробимо колисочку, то я положу деревинку в колисочку та й буду колихати; от буде мені хоч забавка!",
          "Дід спершу не хотів, а баба все просить та просить. Послухався він, поїхав, вирубав деревинку, зробив колисочку... Положила баба ту деревинку в колисочку, колише й пісню співає:",
          "\"Люлі-люлі, Телесику,",
          "Наварила кулешику,",
          "Буду тебе годувати.\"",
          "Колихала-колихала, аж поки полягали вони увечері спати. Встають уранці — аж з тієї деревинки та став синок маленький. Вони так зраділи, що й не сказати! Та й назвали того сина Телесиком.",
          "Росте той синок й росте — і такий став гарний, що баба з дідом не навтішаються з нього.",
          "От як підріс він, то й каже:",
          "— Зробіть мені, тату, золотий човник і срібнеє весельце, буду я рибку ловити та вас годувати!",
          "От дід зробив золотий човник і срібнеє весельце, спустили на річку, він і поїхав. То оце він їздить по річці, ловить рибку та годує діда й бабу, наловить та віддасть — і знову поїде. А мати йому їсти носить. Та й каже:",
          "— Гляди ж, сину, як я кликатиму, то пливи до бережка, а як хто чужий, то пливи далі!",
          "От мати наварила йому снідати, принесла до берега та й кличе:",
          "\"Телесику, Телесику!",
          "Приплинь, приплинь до бережка!",
          "Дам я тобі їсти й пити!\"",
          "Телесик почув.",
          "— Ближче, ближче, човнику, до бережка! Це ж моя матінка снідати принесла.",
          "Пливе. Пристав до бережка, наївся, напився, відіпхнув золотий човник срібним весельцем і поплив далі рибку ловити.",
          "А змія й підслухала, як мати кликала Телесика, та прийшла до берега і давай гукати товстим голосом:",
          "\"Телесику, Телесику!",
          "Приплинь, приплинь до бережка!",
          "Дам я тобі їсти й пити!\"",
          "А він чує.",
          "— То ж не моєї матінки голос! Пливи, пливи, човнику, далі! Пливи, пливи, човнику, далі!",
          "Махнув весельцем — човник і поплив. А змія стояла-стояла та й пішла від бережка геть.",
          "От мати Телесикова наварила йому обідати, понесла до бережка та й кличе:",
          "\"Телесику, Телесику!",
          "Приплинь, приплинь до бережка!",
          "Дам я тобі їсти й пити!\"",
          "Він почув:",
          "— Ближче, ближче, човнику, до бережка! Це ж моя матінка мені обідати принесла.",
          "Приплив до бережка, наївся, напився, віддав матері рибку, що наловив, відіпхнув човник і поплив знову.",
          "А змія приходить до берега та знов товстим голосом:",
          "\"Телесику, Телесику!",
          "Приплинь, приплинь до бережка!",
          "Дам я тобі їсти й пити!\"",
          "А він почув, що не материн голос, та махнув весельцем:",
          "— Пливи, пливи, човнику, далі! Пливи, пливи, човнику, далі! Човник і поплив далі.",
          "Змія бачить, що нічого не вдіє, та пішла до коваля:",
          "— Ковалю, ковалю! Скуй мені такий тоненький голосок, як у Телесикової матері!",
          "Коваль і скував. Вона пішла до бережка й стала кликати:",
          "\"Телесику, Телесику!",
          "Приплинь, приплинь до бережка!",
          "Дам я тобі їсти й пити!\"",
          "А він думав, що то мати.",
          "— Ближче, ближче, човнику, до бережка! То ж мені матінка їсти принесла!",
          "Та й приплив до бережка. А змія його мерщій ухопила з човна та й понесла до своєї хати.",
          "— Зміючко Оленко, відчини!",
          "Оленка й відчинила, змія ввійшла в хату.",
          "— Зміючко Оленко, натопи піч так, щоб аж каміння розпадалося, та спечи мені Телесика, а я піду гостей покличу, та будемо гуляти.",
          "Та й полетіла кликати гостей.",
          "От Оленка натопила піч так, що аж каміння розпадається а тоді й каже:",
          "— Сідай, Телесику, на лопату! А він каже:",
          "— Коли ж я не вмію,— як його сідати?",
          "— Та вже сідай! — каже Оленка. Він і положив на лопату руку.",
          "— Так? — каже.",
          "— Та ні-бо: сідай зовсім! Він положив голову:",
          "— Отак, може?",
          "— Та ні-бо, ні! Сідай увесь!",
          "— А як же? Хіба так? — та й поклав ногу.",
          "— Та ні-бо,— каже Оленка,— ні, не так!",
          "— Ну, так покажи ж,— каже Телесик,— бо я не знаю як. Вона й стала показувати, та тільки сіла, а він за лопату та й укинув її в піч, і заслінкою піч затулив, а сам замкнув хату, зліз на превисоченного явора та й сидить. От змія прилітає з гостями.",
          "— Зміючко Оленко, відчини!",
          "Не чуть.",
          "— Зміючко Оленко, відчини!",
          "Не озивається.",
          "— От вража Оленка, вже десь повіялась.",
          "От змія сама відчинила хату, повходили гості, посідали за стіл. Відслонила змія заслінку, вийняла з печі, та й їдять — думали, що то Телесик. Попоїли добре, повиходили надвір та й качаються по траві.",
          "— Покочуся, повалюся, Телесикового м'ясця наївшись!",
          "А Телесик із явора:",
          "— Покотіться, поваліться, Оленчиного м'ясця наївшись!",
          "Вони слухають... Де це? Та знов:",
          "— Покочуся, повалюся, Телесикового м'ясця наївшись.",
          "А він знову:",
          "— Покотіться, поваліться, Оленчиного м'ясця наївшись!",
          "Вони далі:",
          "— Що воно таке?",
          "Давай шукати, давай дивитися, та й угледіли Телесика на яворі. Кинулись до явора та й почали його гризти. Гризли-гризли аж зуби поламали, а не перегризуть. Кинулись до коваля:",
          "— Ковалю-ковалю, покуй нам такі зуби, щоб того явора перегризти!",
          "Коваль і скував. Вони як почали знову... От-от уже перегризуть. Коли летить табун гусей. Телесик їх і просить:",
          "\"Гуси-гуси, гусенята!",
          "Візьміть мене на крилята",
          "Та понесіть до батенька,",
          "А в батенька їсти, й пити,",
          "Ще й хороше походити!\"",
          "А гуси й кажуть:",
          "— Нехай тебе середні візьмуть!",
          "А змії гризуть-гризуть... Аж летить знову табун гусей. Телесик і просить:",
          "\"Гуси-гуси, гусенята!",
          "Візьміть мене на крилята",
          "Та понесіть до батенька,",
          "А в батенька їсти, й пити,",
          "Ще й хороше походити!\"",
          "Так і ці йому кажуть:",
          "— Нехай тебе задні візьмуть!",
          "А явір аж тріщить. Відпочинуть змії та й знов гризуть, відпочинуть та й знов... Аж летить іще табун гусей. Телесик так їх просить:",
          "\"Гуси-гуси, гусенята!",
          "Візьміть мене на крилята",
          "Та понесіть до батенька,",
          "А в батенька їсти, й пити,",
          "Ще й хороше походити!\"",
          "І ці кажуть:",
          "— Нехай тебе заднє візьме!",
          "Та й полетіли.",
          "Сидить сердешний Телесик, от-от явір упаде, от-от доведеться пропасти! Коли це летить собі одне гусеня: відбилося — насилу летить, Телесик до нього:",
          "\"Гуся-гуся, гусенятко!",
          "Візьми мене на крилятко",
          "Та понеси до батенька,",
          "А в батенька їсти, й пити,",
          "Ще й хороше походити!\"",
          "От воно:",
          "— Сідай!— каже та й ухопило його на крила. Та втомилось сердешне, так низько несе. А змія за ним — ледве не вхопить його — женеться. Та таки не наздогнала. От воно принесло та й посадило Телесика на призьбі, а само ходить по двору, пасеться.",
          "От сидить Телесик на призьбі та й слухає, що в хаті робиться. А баба напекла пиріжків, та виймає в печі, і каже:",
          "— Це тобі, діду, пиріжок, а це мені пиріжок!",
          "А Телесик знадвору:",
          "— А мені?",
          "То це вона знову виймає пиріжки та:",
          "— Оце тобі, дідусю, пиріжок, а це мені!",
          "А Телесик знову:",
          "— А мені?",
          "Вони й почули. Що це?",
          "— Чи ти чуєш, діду, щось наче гукає?",
          "— Та то,— каже дід,— мабуть, так учувається.",
          "Та знов баба:",
          "— Оце тобі, дідусю, пиріжок, а це мені!",
          "— А мені? — каже з призьби Телесик.",
          "— Отже, таки озивається! — говорить баба та зирк у вікно — аж на призьбі Телесик. Вони тоді з хати, та вхопили його, та внесли в хату, та такі раді...",
          "А гусятко ходить по двору, то мати й побачила.",
          "— Он гусятко ходить. Піду впіймаю та заріжу.",
          "А Телесик каже:",
          "— Ні, мамо, не ріжте, а нагодуйте його! Коли б не воно, то я б у вас і не був.",
          "От вони нагодували його, й напоїли, і під крильця насипали пшона. Так воно й полетіло.",
          "От вам казочка, а мені бубликів в'язочка."
        ],
        "audio": {
          "size": 3973906,
          "duration": 794000
        },
        "image_count": 1
      }
    ]
  },
  {
    "id": 14,
    "name": "У сонечка в гостях",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Одного разу велика хмара затнула небо. Сонце три дні не з'являлося. Занудьгували курчата без сонячного світла.",
          "- Куди це сонечко поділося? - кажуть - Потрібно його скоріше на небо повернути.",
          "- Де ж ви його знайдете? - заквохтала квочка. - Хіба ви знаєте, де воно живе?",
          "- Знати ми не знаємо, а кого зустрінемо - того запитаємо, - відповіли курчата.",
          "Зібрала їх квочка в дорогу. Дала мішечок і сумочку. В мішечку - зернятка, в сумочці - маковинки.",
          "Відправилися курчата. Йшли-йшли і бачать: у городі, за качаном капусти, сидить равлик. Сам з великими рогами, а на спині хатка стоїть.",
          "Зупинилися курчата і запитують:",
          "- Равлик, равлик, чи не знаєш, де сонечко живе?",
          "- Не знаю. Он на тину сорока сидить - може, вона знає.",
          "А сорока чекати не стала, поки до неї курчата підійдуть. Підлетіла до них, заторохкотіла, затріщала:",
          "- Курчата, куди ви йдете, куди? Куди ви, курчата, йдете, куди?",
          "Відповідають курчата:",
          "- Та ось сонечко зникло. Три дні на небі не було. Йдемо його шукати.",
          "- І я піду з вами! І я піду з вами! І я піду з вами!",
          "- А ти знаєш, де сонечко живе?",
          "- Я не знаю, а заєць, може, знає: він по сусідству за межею живе! - затріщала сорока.",
          "Побачив заєць, що до нього гості йдуть, виправив шапку, витер вуса і ширше ворота розкрив.",
          "- Заєць, заєць, - запищали курчата, заторохкотіла сорока, - чи не знаєш, де сонечко живе? Ми шукаємо.",
          "- Я не знаю, а ось моя сусідка качка - та, напевно, знає: вона близько струмка, ось там живе.",
          "Повів заєць всіх до струмка. А біля струмка качиний будинок стоїть і човник поруч прив'язаний.",
          "- Гей, сусідка, ти вдома чи ні? - крикнув заєць.",
          "- Вдома, вдома! - закрякала качка. - Все ніяк не можу просохнути - сонця-то три дні немає.",
          "- А ми якраз сонечко йдемо шукати! - закричали у відповідь їй курчата, сорока і заєць. - Чи не знаєш, де воно живе?",
          "- Я не знаю, а ось за струмком, під дуплистим буком, їжак живе - він знає.",
          "Переправилися вони на човні через струмок і пішли їжака шукати. А їжак сидів під буком і дрімав.",
          "- Їжачок, їжачок, - хором закричали курчата, сорока, заєць і качка, - ти не знаєш, де сонечко живе? Три дні його не було на небі, часом не захворіло?",
          "Подумав їжак і каже:",
          "- Як не знати! Знаю, де сонечко живе. За буком - велика гора. На горі - велика хмара. Над хмарою - сріблястий місяць, а там і до сонця рукою подати!",
          "Взяв їжак палицю, насунув шапку і попрямував попереду всіх дорогу показувати. Ось прийшли вони на верхівку високої гори. А там хмара за вершину вчепилася і лежить - полежує.",
          "Залізли на хмару курчата, сорока, заєць, качка і їжак, сіли міцніше, і полетіла хмара прямісінько до місяця в гості.",
          "А місяць побачив їх і скоріше засвітив свій срібний ріжок.",
          "- Місяць, місяць,- закричали йому курчата, сорока, заєць, качка та їжак, - покажи нам, де сонечко живе! Три дні його не було на небі, ми скучили без нього.",
          "Привів їх місяць прямо до воріт сонячного будинку, а в будинку темно, світла немає: заспалось, видно, сонечко і прокидатися не хоче.",
          "Тут сорока затріщала, курчата запищали, качка закрякала, заєць вухами заплескав, а їжак паличкою застукав:",
          "- Сонечко, висвітися!",
          "- Хто під віконцем кричить? - запитало сонечко. - Хто мені спати заважає?",
          "- Це ми - курчата, та сорока, та заєць, та качка, та їжак. Прийшли тебе будити - ранок настав.",
          "- Ой, ой!..- застогнало сонечко. – Та як мені на небо виглянути? Три дні мене хмара ховала, три дні собою затуляла, я тепер і засяяти не зможу...",
          "Почув про це заєць - схопив відро і давай воду тягати. Почула про це качка - давай сонце обмивати водою. А сорока - витирати рушником. А їжак давай колючою щетиною начищати. А курчата - ті стали з сонечка смітинки змахувати.",
          "Виглянуло сонце на небо чисте, ясне та золоте.",
          "І всюди стало світло і тепло.",
          "Вийшла погрітися на сонечку і курка. Вийшла, заквохтала, курчат до себе кличе.",
          "А курчата тут як тут. У дворі бігають, зерна шукають, на сонечку гріються.",
          "Хто не вірить, нехай подивиться - бігають по двору курчата чи ні?"
        ],
        "audio": {
          "size": 1048921,
          "duration": 209000
        },
        "image_count": 1
      }
    ]
  },
  {
    "id": 13,
    "name": "Вовк і козенята",
    "create_date": 0,
    "tags": [
      "audio",
      "text",
      "poem"
    ],
    "content": [
      {
        "text": [
          "Дика коза збудувала собі в лісі хатку і навела там собі діток. Коли виходила коза з дому пастись, так діткам наказувала, щоб вони нікому не відчиняли дверей. Пішла коза до лісу, напаслась досить, вернулась додому, підійшла до дверей і заспівала:",
          "«Діточки мої, козеняточка,",
          "Одмикайтесь, одчиняйтесь;",
          "Ваша матінка прийшла,",
          "Молочка вам принесла!»",
          "Козенята, почувши материн голосок, миттю кинулись до дверей і одчинились. Коза увійшла, нагодувала діток молоком і знов побігла пастись.",
          "Вовк підслухав, як вона співала, тільки гаразд не второпав, як коза причитувала. Трохи згодом підійшов до козячої хатки і затяг пісню своїм невдалим вовчим голосом:",
          "«Козеняточка, мої хлоп'яточка,",
          "Одсувайтесь, одчиняйтесь;",
          "Ваша мати прийшла,",
          "Молочка вам принесла!»",
          "Козенята пізнали, що не материн голос, і кажуть йому: «Не одчиним, не матінчин голосок. У нашої матусі тоненький голосок!»",
          "Вовк відійшов од козячої хатки, сів за кущами, посидів трохи, поміркував і знов пішов до козенят. Підійшов до дверей і затяг тонким голосом:",
          "«Козеняточка, мої діточки,",
          "Одмикайтесь, одчиняйтесь;",
          "Ваша мати прийшла,",
          "Молочка вам принесла!»",
          "Козенята було сикнулись до дверей одчинять, а далі схаменулись, розшолопали, що він не так причитує і голос нерівний, трохи грубіший. Тоді вони одмовили йому так: «Не одчиним, не матінчин голосок. У нашої матінки голосок тонший, і вона не так співа».",
          "Вовк з досадою пішов од хати. Одійшов геть за кущі неподалеко од козенят і сів там піджидать, поки прийде коза, щоб підслухать, як вона буде співать і щоб собі перейнять її голое і причот.",
          "Незабаром прийшла коза і заспівала:",
          "«Козеняточка, мої діточки,",
          "Одмикайтесь, одчиняйтесь;",
          "Ваша матінка прийшла,",
          "Молочка вам принесла!»",
          "Козенята пізнали свою матінку, одчинили їй і похвалились що до них хтось приходив і хотів обмануть їх. Коза нагодувала діток і приказала їм, щоб вони нікому не одчиняли, а щоб вони не помилились, розказала їм, як вона буде причитувать надалі. Коза переночувала дома, а на ранок, чуть зоря, подалась пастись. Вовк, діждавшись ранку, став думать, як би ж його умудриться, щоб голос свій підвести під козячий, а далі почав пробувать свій голос. Завив раз — дуже товсто; завив другий раз — теж не підходить під козячий голос. Він затяг третій раз самим тоншим голосом, а все ж таки під козячий не підходив.",
          "Бігла мимо лисиця. Почула і спинилась. Підійшла до вовка поближче і пита:",
          "- Чого ти, вовче, виєш, чи ти дуже оголодав?",
          "— Та се я, сестричко, пробую свій голос; надибав козячу хатку та ніяк не доберусь до них, не одчиняють кляті дверей, пізнають по голосу, що не їх мати. Так я хочу підібрать ноту, щоб заспівать по-козячи.",
          "— Ні, вовче, так діло твоє не вигоре; коли хочеш посмакувать козятинки, так попрохай мене, я тебе научу.",
          "— Научи, спасибі тобі, я тобі оддячу.",
          "— А що ти мені даси!",
          "— Так як доберусь до козенят, так і тобі одного дам.",
          "— Ні, так я не згідна; коли там діло буде, а я зараз їсти хочу; ти принеси мені гуску, тоді научу, як голос поправить.",
          "Вовк згодивсь, побіг добувать гуску. Довгенько никав понад річкою в очереті, все підкрадавсь до гусей і вже надвечір піймав одну гуску. Миттю примчав до лисиці, оддав їй подарунок і каже:",
          "- Ну, тепер, сестричко, научи, як поправить голос.",
          "— А от що, вовче, іди ти до коваля і попрохай його, щоб він тобі наставив голос. Тоді ти будеш уміть співать по-козячи.",
          "— А де ж я буду того коваля шукать?",
          "— А он там у край села кузня стоїть, туди і йди.",
          "Вовк послухав лисиці, пішов до коваля. Підійшов до кузні і каже:",
          "- Чоловіче, настали мені голос, щоб я міг співать по-козячи.",
          "— А що ж ти мені за це даси?",
          "— Та я ж не знаю, що ти з мене візьмеш; грошей у звірів не бува, а подаруночок який-небудь принесу тобі.",
          "— А от що, вовче, принеси ти мені пару гусей, тоді я насталю голос; тіко щоб гуси були живі.",
          "Вовк помчавсь до річки і почав шастать по березі в очеретах. Забовтавсь бідняга по самі вуха, а таки піймав пару гусей, взяв їх обох за крила і повів до коваля. Вовка оскома брала на гусей, хотілось самому їх поїсти, та треба було добиться свого... Приніс гусей до коваля і каже:",
          "- Ну, чоловіче, подарок тобі уже приніс, скоріш стали мені голос.",
          "— Добре, вовче, тепер можна взяться і за роботу. Ти, вовче, стань поближче до ковадла, висолоп подужче язик та заплющ очі, а я зараз налагоджу, що треба.",
          "Вовк підійшов до ковадла, висолопив язик, заплющив очі і стояв як укопаний. Коваль взяв мерщій самий більший молот та й торохнув вовка по лобі! Той бідак і не ворухнувся. Коваль стягнув тоді з вовка шкуру, відвіз до міста і продав за 10 карбованців, а гуси лишив собі на заріз.",
          "Так козенята лишилися живі й здорові."
        ],
        "audio": {
          "size": 2520767,
          "duration": 503000
        },
        "image_count": 1
      }
    ]
  },
  {
    "id": 12,
    "name": "Дюймовочка",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Жила якось одна жінка. Вона дуже хотіла мати малесеньку дитинку, тільки не знала, де її взяти. От вона й пішла до старої чаклунки і сказала їй:",
          "- Мені так хочеться мати маленьку дитинку. Чи ти не скажеш, де мені її взяти?",
          "- О! Цьому можна допомогти! - мовила чаклунка.- Ось тобі зерно ячменю. Воно зовсім не таке, як ті, що ростуть на селянських полях або йдуть на корм курям. Поклади його в квітковий горщик, тоді побачиш, що буде!",
          "- Спасибі тобі! - сказала жінка, дала чаклунці грошей і пішла додому.",
          "Дома посадила ячмінне зерно, і одразу ж з нього виросла велика чудова квітка, схожа на тюльпан, але пелюстки були ще міцно закриті, як у пуп'янка.",
          "- Яка мила квітка! - сказала жінка і поцілувала гарні червоні з жовтим пелюстки, і тільки вона їх поцілувала, як у квітці щось тріснуло і квітка зовсім розкрилась. Тепер було видно, що це справжній тюльпан, але всередині квітки, на зеленій маточці, сиділа крихітна дівчинка, така гарненька та ніжна! Вона була на зріст не більше дюйма. Тому її й назвали Дюймовочкою.",
          "Блискуча лакована шкаралупка грецького горіха була їй за колисочку, блакитні пелюстки фіалок - матрацом, а пелюстка троянди - ковдрою. Там вона спала вночі, а вдень бавилась на столі. Жінка ставила тарілку з водою і клала навколо віночком квіти так, щоб стеблини їхні були в воді. Вона опускала на воду велику пелюстку тюльпана,- на неї сідала Дюймовочка і плавала від одного краю тарілки до іншого, а за весла їй були дві білі кінські волосини. Це було справді чудесно! Дюймовочка ще вміла співати. О, вона співала таким ніжним, милим голоском, як ніхто ще ніколи не чув.",
          "Якось вночі, коли вона лежала в своєму гарненькому ліжку, в розбите вікно вскочила погана жаба. Жаба була велика, бридка і мокра.",
          "Вона стрибнула прямо на стіл, де спала під червоним пелюстком троянди Дюймовочка.",
          "- От буде мила жінка для мого синка! - сказала жаба, схопила горіхову шкаралупку, де лежала Дюймовочка, і вистрибнула крізь вікно у сад. Там протікав великий широкий струмок. Коло берега було грузько, вогко, і там, у баговинні, жила жаба з своїм сином. У! Який він був бридкий та огидний, точнісінько як мати. «Коакс, коакс, брек-ке-ке-кекс!» це все, що він зміг сказати, коли побачив чарівну маленьку дівчинку в горіховій шкаралупці.",
          "- Не говори так голосно, а то вона прокинеться! - сказала стара жаба.- І може знятися й полетіти від нас, бо вона ж легша за лебединий пух. Посадимо її посередині струмка, на широке листя латаття, воно буде для неї, такої легенької крихітки, наче цілий острів! Звідти вона не зможе втекти, а тим часом ми відремонтуємо парадні кімнати внизу, в баговинні, де ви житимете.",
          "В струмку росло багато латаття, їхнє широке зелене листя плавало по воді. Найбільший лист був далі всіх від берега. До нього й підпливла стара жаба і поставила на ньому горіхову шкаралупку з Дюймовочкою.",
          "Бідна маленька крихітка прокинулась рано-вранці і, побачивши, де вона, гірко заплакала. Навколо, з усіх сторін великого зеленого листа, була вода, і дівчинка ніяк не могла потрапити на землю.",
          "Стара жаба сиділа внизу, у баговинні, і прикрашала кімнату очеретом та жовтими водяними лілеями. Треба ж було прибрати все для молодої невісточки! Потім вона попливла з своїм потворним сином до листа, де сиділа Дюймовочка, щоб взяти її гарненьке ліжечко і поставити в кімнаті нареченої перед тим, як вона перейде туди сама. Стара жаба низько присіла у воді перед дівчинкою і сказала:",
          "- Ось мій синок, він буде твоїм чоловіком, і ви чудово житимете з ним внизу, в баговинні.",
          "«Коакс, коакс! Брекке-ке-кекс!» - от і все, що міг сказати синок.",
          "Вони взяли гарненьке ліжко і попливли з ним, а Дюймовочка сиділа й плакала одна на зеленому листі, тому що вона не хотіла жити з бридкою жабою і виходити заміж за її потворного сина. Маленькі рибки, які плавали внизу у воді, певне бачили жабу і чули, що вона казала, тому вони всі висунули голівки, щоб побачити маленьку дівчинку. Як тільки вони її побачили, їм стало дуже шкода, що така чарівна дівчинка мусить потрапити до потворної жаби. Ні, не бувати цьому! Вони зібрались навколо листочка латаття, де стояла Дюймовочка, перегризли стеблину зубами, і лист поплив униз по струмку. І Дюймовочка пливла на ньому ген далеко, тепер жаба не могла її наздогнати.",
          "Дюймовочка пропливла повз багато нових місць, і маленькі пташки, що сиділи в кущах, побачивши її, співали:",
          "- Яка гарненька маленька дівчинка!",
          "Листок все плив далі й далі, і от Дюймовочка опинилась в іншій країні. Чудовий білий метелик весь час літав навколо неї, і нарешті, сів коло дівчинки на листок, тому що Дюймовочка йому дуже сподобалась.",
          "А Дюймовочка раділа, що жаба не може її наздогнати, навколо так гарно! Сонце світило на воді. Вода сяяла на сонці, як розтоплене золото. Дюймовочка зняла з себе пояс, один кінець накинула на метелика, а інший прикріпила до листка. І листок поплив ще швидше.",
          "Раптом прилетів великий хрущ. Він побачив дівчинку, вмить схопив лапкою її тонку талію і відніс на дерево. А зелений лист латаття поплив далі по струмку, і метелик летів за ним, адже він був прив'язаний і не міг звільнитися.",
          "О, як злякалась бідна Дюймовочка, коли хрущ схопив її і посадив на дерево. Але найдужче їй було шкода гарного білого метелика, якого вона прив'язала до листка: адже коли йому не пощастить звільнитися, він може померти з голоду.",
          "Та це не обходило хруща. Він сів з Дюймовочкою на найбільший лист дерева, напоїв її солодким квітковим соком і сказав, що вона чарівна, хоч зовсім не схожа на хруща. Потім прилетіли до них з візитом хрущі, які жили на тому ж дереві. Вони розглядали Дюймовочку, і хрущиці-панночки ворушили вусиками і казали:",
          "- У неї тільки дві ноги! Яка убогість!",
          "- У неї нема вусиків! - казали інші.",
          "- Вона така тонка в талії, фі! Вона схожа на людину! Яка вона негарна! - казали всі дами-хрущихи, а Дюймовочка була ж така чарівна!",
          "Так думав і той хрущ, який приніс її на дерево, але коли всі інші твердили, що вона погана, він теж, нарешті, повірив цьому і не захотів тримати її у себе. «Нехай іде собі, куди хоче»,- вирішив хрущ. Він злетів з нею з дерева і посадив на маргаритку. Дюймовочка заплакала: їй було так гірко, що вона така негарна, і навіть хрущі не хочуть її прийняти до себе. А насправді дівчинка була такою чудовою, яку тільки можна собі уявити; така ніжна і ясна, як найпрекрасніший пелюсток троянди.",
          "Ціле літо прожила бідна Дюймовочка одна-однісінька у великому лісі. Вона сплела собі ліжечко з травинок і повісила його під листям лопуха, щоб дощик не замочив її. Вона їла солодкий квітковий пилок і пила росу, яку щоранку знаходила на листі. Так минули літо і осінь, наближалась зима, холодна, довга зима. Всі пташки, що так добре співали для неї, відлетіли, з дерев осипалось листя, квіти повяли; великий лист лопуха, під яким вона жила, скрутився, і від нього нічого не лишилося, крім пожовклої, сухої стеблинки.",
          "Дюймовочка дуже мерзла, бо її платтячко зовсім порвалось. Вона сама була така ніжна і маленька, бідна Дюймовочка, вона могла замерзнути на смерть! Почав падати сніг, і кожна сніжинка для Дюймовочки була наче ціла лопата снігу для нас; адже ми великі, а вона була лише в один дюйм заввишки. Дівчина загорнулась в сухий листочок, але ж він не грів, і вона тремтіла від холоду.",
          "Коло лісу, куди потрапила Дюймовочка, простяглось велике поле. Хліб уже давно зібрали, і тільки гола суха стерня стирчала з промерзлої землі. Дюймовочка пішла наче густим лісом. Вона так тремтіла від холоду!",
          "Та от вона натрапила на двері хатки польової миші. Це була маленька нірка, прикрита стернинками. Там жила польова миша в теплі й добрі. Вона мала помешкання, повнісіньке зерна, розкішну кухню і спальню. Бідна Дюймовочка стала під дверима, як бідна жебрачка, і попросила хоч шматочок ячмінного зерна - ось уже два дні ані крихітки не було у неї в роті.",
          "- Ах ти, мале біднятко! - мовила польова миша, яка була доброю старою польовою мишею.- Заходь сюди, в мою теплу квартирку, і поїж зі мною!",
          "Дюймовочка дуже сподобалась миші, і миша запропонувала їй:",
          "- Ти можеш лишитися у мене на всю зиму, але ти мусиш чистенько прибирати помешкання і розповідати мені різні історії, я це дуже люблю.",
          "І Дюймовочка стала робити все, що наказувала добра стара миша. Вони зажили дуже добре.",
          "- Скоро у нас будуть гості,- сказала якось польова миша.- Раз на тиждень мене відвідує мій сусід. Він живе у себе в домі ще краще, ніж я. Там просторі зали, і він носить розкішну шубу з чорного оксамиту. От коли б тобі пощастило вийти за нього заміж, ти була б добре влаштована. Та тільки він сліпий. Ти муситимеш розповідати йому найкрасивіші історії, які тільки ти знаєш.",
          "Та Дюймовочка зовсім не хотіла виходити заміж за сусіда,- адже це був кріт.",
          "Незабаром він прийшов з візитом у своїй чорній оксамитовій шубці.",
          "- Він такий багатий і такий розумний,- казала польова миша,- його квартира в двадцять разів більша за мою квартиру, та й вченості він неабиякої, але він терпіти не може сонця і прекрасних квітів, завжди кепсько говорить про них, тому що ніколи їх не бачив.",
          "Дюймовочці наказали співати, і вона проспівала «Травневий жук, лети, лети» і «Чернець пішов на луки». Зачарований її чудовим голоском, кріт одразу закохався в неї, але нічого не сказав, бо він був чоловік статечний.",
          "Трохи згодом кріт прорив довгий підземний хід від свого дому до їхнього і дозволив польовій миші і Дюймовочці гуляти там, коли їм захочеться. Проте він попередив, щоб вони не лякались мертвої пташки, яка лежить в проході, справжньої пташки з пір'ям і дзьобом. Вона вмерла, напевно, зовсім недавно, на початку зими, похована саме там, де він прорив свій хід.",
          "Кріт узяв у рот шматочок гнилючка, що світив, як вогонь, у темряві, і пішов сам попереду, освітлюючи довгий темний коридор. Коли вони дійшли до місця, де лежала мертва пташка, кріт уперся своїм широким носом у стелю і пробив у землі дірку, крізь яку в коридор просякло денне світло. Долі лежала мертва ластівка, її красиві крила були міцно притиснуті до тіла, ніжки й голівку вона сховала під пір'ячко. Бідна пташка вмерла від холоду.",
          "Дюймовочці стало дуже шкода її, вона ж так любила всіх маленьких пташок, вони їй так добре співали і цвірінчали ціле літо. Але кріт штовхнув пташку своєю короткою лапою і сказав:",
          "- Вже не пищатиме більше! Це жахливо - народитися малою птахою. Дякую долі, що моїм дітям це не загрожує: така птаха нічого не має, крім свого «цвірінь-цвірінь», і їй доводиться взимку помирати з голоду!",
          "- Звичайно, так тільки й може сказати розумний чоловік,- мовила миша.- Що мають птахи з своїм «цвірінь», коли надійде зима? Тому вони й вмирають від холоду, та голоду, проте й у - цьому находять щось величне.",
          "Дюймовочка не сказала нічого, але коли кріт і миша повернулись спиною до пташки, вона схилилась над ластівкою, відгорнула пір'ячко на голівці пташки і поцілувала її в заплющені очиці.",
          "«Може, це та сама, що так чудово співала мені влітку,- подумала вона.- Скільки радості ти дала мені, мила, гарна пташко!»",
          "Потім кріт знову загріб дірку, в яку просякало денне світло, і відвів своїх дам додому. Вночі Дюймовочка зовсім не могла заснути. Вона встала з свого ліжка і сплела з сухої травички велику гарну ковдру, пішла і закутала нею мертву пташку. З боків, під крилечка, вона підмостила м'яку вату, яку знайшла в комірці у миші, щоб пташці було хоч трошки тепліше лежати в холодній землі.",
          "- Прощавай, гарна маленька пташко! - мовила Дюймовочка.- Прощавай, і спасибі тобі за твої чудові пісні влітку, коли всі дерева були зеленими і сонце так ласкаво нам світило!",
          "Вона поклала свою голівку на груди пташки і раптом злякалась: всередині наче щось стукотіло. То було серце пташки. Пташка не вмерла, вона тільки задубіла від холоду, а тепер відігрілась і знову ожила.",
          "Восени всі ластівки відлітають у вирій, а коли якась запізниться, вона замерзає так, що падає, як мертва, на землю. Холодний сніг покриває її.",
          "Дюймовочка тремтіла зі страху, вона так злякалась. Адже птиця була велика, дуже велика, порівнюючи з нею, такою крихіткою. Але дівчинка набралась сміливості, міцніше закутала ластівку, принесла листочок м'яти, яким сама вкривалась, і вкрила ним голівку пташки.",
          "Другої ночі Дюймовочка знову тихенько пробралась до неї. Тепер бідолашна ластівка зовсім ожила, але була така слабка, що могла тільки ледь-ледь відкрити очі. Вона поглянула на Дюймовочку, яка стояла з шматочком гнилючки в руці замість ліхтарика.",
          "- Дякую тобі, маленька чарівна дитинко! - сказала їй хвора ластівка.- Я так добре зігрілась! Я швидко зовсім зміцнію і зможу полетіти до теплого сонечка!",
          "- О! - заперечила Дюймовочка.- Надворі так холодно, мороз, йде сніг. Лишайся у своєму теплому ліжку, а я ходитиму за тобою!",
          "І вона принесла ластівці води в чашечці квітки. Ластівка напилась і розповіла їй, як поранила собі крило об кущ тернини і тому не змогла летіли так швидко, як інші ластівки, що полетіли далеко, дуже далеко, в теплі краї. Потім вона вже не могла далі летіти, впала на землю, а більше вже нічого не пам'ятала і зовсім не знала, як потрапила сюди.",
          "Цілу зиму пташка лишалася під землею, і Дюймовочка піклувалась про неї і дуже її полюбила. Ані кріт, ані польова миша про це не знали нічого, вони не терпіли бідної ластівки і не ходили повз неї.",
          "Як тільки настала весна і сонце зігріло землю, ластівка сказала Дюймовочці: «Прощавай». Дюймовочка відкрила дірку в стелі там, де зробив кріт. Сонечко ласкаво заглянуло до них, і ластівка спитала, чи не хоче дівчинка сісти їй на спину і летіти з нею в зелені ліси. Але Дюймовочка знала, що стара миша буде дуже сумувати,- коли вона її покине.",
          "- Ні, я не можу,- сказала Дюймовочка.",
          "- Прощавай, прощавай, добра чудова дівчинко! - мовила ластівка і полетіла на волю, до сонечка.",
          "Дюймовочка поглянула їй вслід. І сльози навернулись на її очі,- вона дуже полюбила бідну ластівку.",
          "- Цвірінь! Цвірінь! - прощебетала ластівка і полетіла в зелений ліс.",
          "Дюймовочці було дуже сумно, її ніколи не випускали погуляти на сонечку. На полі, навколо дому миші, посіяли хліб, і він виріс такий високий, що здавався густим лісом бідній миленькій дівчинці.",
          "- Влітку ти повинна пошити придане!- мовила польова миша Дюймовочці, тому що їхній сусід, нудний кріт в оксамитовій шубці, посватав її.- Тобі потрібно мати і шерстяні плаття і полотняну білизну. Треба, щоб було що одягти і на чому лягти.",
          "Довелось Дюймовочці прясти, а миша найняла чотирьох павуків, і вони ткали день і ніч.",
          "Щовечора з візитом приходив кріт і все говорив про те, що швидко кінець літу, що сонце не так уже пече, і це гаразд - і без того земля стала твердою, мов каменюка. А коли мине літо, вони справлять з Дюймовочкою весілля.",
          "Та Дюймовочка зовсім цьому не раділа, тому що не любила нудного крота. Щоранку, коли сходило сонце, і щовечора, коли воно заходило, вона прокрадалась до дверей мишачої хатки. Вітерець розсував колоски, і вона могла бачити блакитне небо. Вона думала тоді, як ясно, як добре на привіллі, і всім серцем хотіла побачити милу ластівку; але та ні разу не прилітала, певно літала ген далеко, в зелених лісах.",
          "Коли знову надійшла осінь, все придане Дюймовочки було готове.",
          "- За чотири тижні буде твоє весілля! - повідомила їй польова миша. Та Дюймовочка заплакала і сказала, що не хоче йти за нудного крота.",
          "- Дурниці! - сказала польова миша.- Не пручайся, не то вкушу тебе своїм білим зубом! У тебе буде прекрасний чоловік. Навіть у самої королеви нема такої чорної оксамитової шуби! Усі комори та льохи у нього повнісінькі добра. Ти повинна дякувати долю за такого чоловіка!",
          "І от надійшов день весілля. Кріт прийшов за Дюймовочкою, щоб відвести глибоко під Землю, куди не просякало світло ясного сонця, тому що кріт не любив його.",
          "Бідна дитина була така засмучена! їй треба було назавжди сказати «прощавай» сонечку, на яке вона у польової миші могла милуватися хоч з дверей.",
          "- Прощавай, ясне сонечко! - мовила вона і простягла руки вгору, трошки відійшовши від мишачої, хатки.",
          "Хліб уже зібрали, і лише суха стерня знову стирчала навколо.- Прощавайте! Прощавайте! - казала дівчинка і обняла ніжними ручками маленьку червону квітку, яка випадково збереглася.- Вітай від мене милу ластівку, якщо побачиш її.",
          "- Цвірінь! Цвірінь! - раптом пролунало над її головою. Вона глянула вгору. Це пролітала ластівка. Ластівка так зраділа, побачивши дівчинку! А Дюймовочка розповіла їй, як не хоче вона виходити за бридкого крота і жити під землею, куди ніколи-ніколи не просякає сонячне проміння.",
          "Вона не могла стриматися і гірко плакала при цьому.",
          "- Наступає холодна зима,- мовила ластівка.- Я відлітаю далеко-далеко, у вирій. Хочеш летіти зі мною? Сідай на мою спину! Прив'яжи себе міцніше поясом, і ми полетимо від гидкого крота і його темного, підземелля, полетимо над горами і теплими країнами, де сонце ще прекрасніше, де завжди літо і весь рік цвітуть квіти. Летімо зі мною, дорога, мила Дюймовочко! Ти врятувала мені життя, коли я зовсім замерзала у темній холодній землі.",
          "- Так! Я полечу з тобою! - мовила Дюймовочка, сіла пташці на спину, вперлася ніжками в її розкинуті крила і прив'язала себе поясом до найбільшого пера. Ластівка знялась високо в небо і полетіла над Лісами, над морем, над високими горами, де вічно лежить сніг.",
          "Дюймовочці стало холодно. Вона зарилась в тепле пір'я ластівки, вистромивши звідти лише голівку, щоб милуватися усією красою, над якою вони пролітали.",
          "Та ось і теплі краї. Сонце сяяло там ясніше, ніж у нас, небо було вдвічі вище, і вздовж огорож та рівчаків ріс чудовий зелений і синій виноград. В лісах зріли помаранчі та лимони, там пахло миртами та м'ятою, а по стежках бігали за барвистими великими метеликами такі гарні дітки! Але ластівка летіла далі. Ставало все краще й краще. Під розкішними зеленими деревами, на березі блакитного моря, виблискував білим мармуром старовинний замок. Виноградні лози обвивали його високі колони, а вгорі, під покрівлею, ліпилося багато гнізд ластівок. В одному з них жила ластівка, яка принесла Дюймовочку.",
          "- Оце мій дім! - мовила ластівка.- А ти вибери собі внизу найкращу квітку. Я віднесу тебе туди, і ти оселишся в ній. Там тобі буде так добре, як ти бажаєш.",
          "- Як чудово! - скрикнула Дюймовочка і заплескала маленькими ручками.",
          "На землі лежала велика мармурова колона, вона впала і розбилась на три скалки, і між уламків виросли прекрасні великі. білі квіти. Ластівка злетіла з Дюймовочкою і посадила її на одну з широких пелюсток. Але що за диво! Посередині квітки сидів крихітний чоловічок; такий на зріст, як Дюймовочка, і зовсім прозорий,- здавалось, він був кришталевий. На голові у нього була красива золота корона, а за плечима сяяли блискучі крила. В кожній квітці жив такий юнак або дівчина, але цей був королем над усіма.",
          "- Ой, який красивий! - прошепотіла Дюймовочка ластівці. А маленький принц дуже злякався ластівки, адже порівнюючи з ним вона була велетнем-птахом, а він був такий маленький та ніжний. Та, коли глянув на Дюймовочку, він був просто захоплений - такої чудової дівчинки йому ще не доводилось бачити. Тому він зняв з себе корону і одяг на Дюймовочку. Потім принц спитав, як її звуть і чи не хоче вона вийти за нього заміж і бути королевою над усіма квітами!",
          "Так, це був справжній жених, не те що син жаби або кріт в оксамитній шубі! Тому Дюймовочка дала свою згоду чудовому принцу. З кожної квітки вилітали юнак або дівчина, такі гарні, що Дюймовочка не могла намилуватися. Кожен приніс Дюймовочці подарунок, але найдужче їй сподобалися красиві прозорі крила великої бабки, їх прикріпили Дюймовочці на спину, і вона могла літати з квітки на квітку. От була радість! А ластівка сиділа високо в своєму гнізді і співала так добре, як могла. Але в неї на серці було трошки сумно, бо вона дуже любила Дюймовочку і хотіла б ніколи не розлучатися з нею.",
          "- Тебе не будуть більше звати Дюймовочкою,- сказав дівчинці її наречений.- Це негарне ім'я, а ти така красуня. Тебе будуть звати Майя!",
          "- Прощавай! Прощавай! - мовила ластівка і полетіла з теплих країв назад, в далеку Данію. Там у неї було гніздечко саме під вікном того чоловіка, який вмів розповідати різні казки. Вона проспівала йому своє «цвірінь! цвірінь!», а від нього ми й узнали цю історію."
        ],
        "audio": {
          "size": 14142580,
          "duration": 1767000
        },
        "image_count": 1
      }
    ],
    "crew": {
      "authors": [
        1
      ]
    }
  },
  {
    "id": 11,
    "name": "Їжак та заєць",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Був собі їжак.",
          "Якось вийшов він раненько з своєї домівки подивитися на білий світ.",
          "Вийшов та й каже сам до себе: А піду лишень у поле — подивлюся, як там моя морква та буряки.",
          "Іде собі та пісеньку мугикає. Коли виходить із-за куща заєць. Він саме у полі оглядав свою капусту, чи велика виросла.",
          "— О,— каже їжак,- хто прудкий, то вже й на ниві!",
          "— А ти,— заєць йому,— все кривуляєш, криволапку! І батько твій криволапко, і дід криво- лапко був. Такий увесь твій рід, і ти такий!",
          "Їжак дивом здивувався, що на своє добре слово дістав таку нечемну одмову, що й батька його, й діда лихим словом пом’янули.",
          "От він зайцеві й каже:",
          "— Ти,— каже, — мене береш на сміх? А хочеш зі мною наввипередки? Побачимо, хто кого пережене!",
          "Заєць як зарегоче:",
          "— Ти? Наввипередки? Зі мною?!",
          "А їжак спокійно:",
          "— А так, із тобою.",
          "— Ну, добре,— засміявся заєць.— Давай бігти.",
          "— Ні,— каже їжак,— ще ні. Я піду додому, скажу жінці, нехай знає, куди я пішов.",
          "А заєць і тому радий, бо він був голодний, то подумав собі: «І це мені добре: попоїм капусти — краще бігтиму».",
          "Та й пішли кожен до своєї хати.",
          "Приходить їжак додому та й каже до жінки:",
          "— Знаєш, жінко, який мені клопіт?",
          "— Який, чоловіче?",
          "— Мушу з зайцем бігати наввипередки.",
          "Та й розказує все, як було.",
          "— То це ти берешся перегнати зайця? — аж зойкнула їжачиха.",
          "— Помовчи, жінко,— мовить їжак,— якось буде. Збирайся лиш та ходи зі мною.",
          "Ідуть вони, а їжак і вчить ч свою жінку:",
          "— Як прийдемо на ниву, то ти станеш з цього краю в борозні та й стій собі. Як добіжить заєць до тебе, то ти скажеш: «Я вже тут!» А прибіжить він на той край до мене, то там я йому гукну: «А я вже тут!»",
          "— Добре!— каже їжачиха.",
          "Приходить їжак до зайця на той кінець ниви та й каже до нього:",
          "— Ну, я вже готовий!",
          "— То біжімо!",
          "От став заєць в одну борозну, їжак у другу:",
          "— Раз, два, три!",
          "Побігли.",
          "Заєць помчав на той кінець ниви, а їжак пробіг два кроки та й спинився.",
          "Прибігає заєць в кінець ниви, а там їжачиха:",
          "— Я вже тут!",
          "— Ей, — каже заєць.— Ану біжімо ще раз!",
          "Побіг заєць. Прибігає в кінець ниви, а їжак підвівся на двох лапках та й гукає:",
          "— Ого-го! А я вже давно тут чекаю!— Ти дивися! Ану біжімо ще раз!",
          "Прибігає на другий край, а їжак знову вже там (а то ж була, ви знаєте, їжачиха!).",
          "Побіг ще раз — а там їжак:— А я вже тут! Знов кинувся заєць бігти. Так бігав він дев’яносто дев’ять разів, а за сотим разом як упав посеред ниви — підвестись не може, так набігався-натомився, сердешний.",
          "— Ніколи не треба сміятися з слабшого,— сказав тоді їжак та й пішов із їжачихою додому."
        ],
        "audio": {
          "size": 2428468,
          "duration": 202000
        },
        "image_count": 1
      }
    ]
  },
  {
    "id": 10,
    "name": "Лілея",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "У невеличкій кімнаті лежить на ліжку слабий хлопчик. Лежить він, не спить, дивиться, широко розкривши оченята, на вікно, закрите хустиною: хустина не зовсім заслонила вікно, збоку трохи видко шибку й видко, як падає смужка блакитного світла аж додолу.",
          "— Павлусю, куди ти так дивишся? — спитала мама хлопчика, бо то ж мама сиділа й гляділа свого слабого синка.",
          "— Та я дивлюся на ту смужку. Мамо, звідки вона? З чого вона? — сказав хлопчик.",
          "— То місяць так світить, Павлусю, то світло, а заслонити вікно, то й не буде смужки. Може, заслонити? — сказала мама.",
          "— Ні, не треба,— так гарно.",
          "— Не дивись, Павлусю, краще засни,— ти ж слабенький, тобі треба заснути.",
          "— Мамочко, я ще не хочу спати, мені так гаряче... Я не буду спати, краще ти мені казочку розкажи.",
          "— Яку ж тобі, моя дитино, казочку розказати?",
          "— А от ти колись мені розказувала про тих маленьких діточок, що то живуть у квітах, вони звуться ельфи: ти казала, що в кожній квіточці живе маленький ельф або ельфа, що вони щоночі виходять з квіток і грають, танцюють, співають. Мамо, а яка найстарша ельфа?",
          "— Вона, Павлусю, зветься Лілея, бо живе у самій найкращій лелії в світі. В якій квітці ельф живе, то так і зветься, як та квітка.",
          "— Мамочко, голубочко,— почав просити Павлусь,— розкажи мені що-небудь про тих ельфів, я так люблю, як ти про них розказуєш.",
          "— Ні, Павлусю, вже пізно ті казки казати, нехай-но завтра вдень, а то тепер спати пора. Се казка довга, все одно не скінчу, то ти все будеш думати про неї та й до світу не заснеш. От краще я заслоню від тебе свічку, то ти собі спатимеш, а завтра встанеш здоровеньким, будемо тоді й казки казати і все гаразд буде. Спи, моє любе хлоп'ятко!",
          "Мама заслонила свічку великою книжкою, щоб світло не падало Павлусеві в очі, поцілувала Павлуся, мовивши «добраніч», а сама сіла на крісло біля його ліжка з шиттям в руках І ждала, поки він засне. Але Павлусь не спав, він дивився, як мама шиє. Голка все блись, блись... Тепер вже не так хутко.",
          "Далі Павлусь почав знову дивитись на ту ясну смужку, що падала з вікна. Він все думав про мамині казки:",
          "«Яка то шкода, що мама не хотіла казати мені казки. Тепер так нудно. Коли там ще я засну... А яка та Лілея? Чи така маленька, як усі ельфи? Мама каже, що ельфи такі, як метелики маленькі... Яка та Лілея?» Павлусь дивився на смужку і все думав, думав, довго так...",
          "І от здалося йому, що смужка та затремтіла, почала тремтіти, мовби хто заслонив її тінню. Павлусь підвівся трохи, глянув,— коли бачить, аж проти нього стоїть якась постать, немов людська. Він спершу злякався трохи, потім же бачить, що то щось зовсім не страшне, — таке маленьке, немов якась дівчинка малесенька; от він і нічого, перестав боятися. Дивився на ту дівчинку, а вона така гарнесенька: очиці ясні, кучері довгі, сріблясті, сама в білих, прозорих шатах, на голівці малесенька золота корона, ще й крильцята має хороші та барвисті, як у метелика, так і міняться різними барвами, немов веселка. В рученятах у дівчинки довге стебло, квітка білої лелії, і пахне вона на всю хату. Павлусь глянув на дівчинку і зараз якось пізнав, що це Лілея,— а він же так хотів її побачити.",
          "— Ти Лілея? — спитав він у дівчинки.",
          "— Так, я Лілея. Я чула, як ти про мене розпитував, от я й прийшла до тебе. Ти радий?",
          "— Радий, дуже радий! — покликав Павлусь і простяг до неї обидві руки.",
          "Лілея усміхнулась, та так любо, аж в хаті ясніше стало і місячна смужка порожевіла.",
          "— Може, ти хочеш зо мною куди полетіти? — спитала у Павлуся Лілея.",
          "— Як же я полечу? Хіба в мене є такі крила, як у тебе? — сказав Павлусь. — Я не вмію літати.",
          "— Ну то я тебе візьму на руки.",
          "— Ти,— ти ж така маленька, а я більший від тебе, я тяжкий.",
          "— То нічого,— сказала Лілея і знову усміхнулась, потім торкнула Павлуся квіткою своєю, і раптом Павлусь почув, як він сам зробився квіткою, тільки не лелією, а рожевим маком. От Лілея взяла його в ручку, притулила до себе і швиденько вилетіла з хати в садок.",
          "— Ну, Павлусю, куди ж ми полетимо? — спитала Лілея.",
          "— Куди хочеш,— відповів Павлусь, бо він, хоч і зробився квіткою, однак міг словами говорити.",
          "— Понесу ж тебе он у той панський садок, що то на горі: там ростуть мої сестри, лелії, може, вони нам що цікавого розкажуть.",
          "І Лілея знялась угору, швидко, швидко полинула, далі спустилась у панський великий сад. В саду стояв пишний палац, у деяких вікнах в палаці було світло: видно, пани ще не спали. Але в саду не було нікого. Лілея стала просто в квітнику, а там же то лелій білих — сила. Тихо-тихо так стоять і не хитаються.",
          "— Ото сплять,— гукнула до них Лілея,— і не чують, що ми коло них. А вставайте лишень, ви,— і Лілея торкнула їх своєю квіткою.",
          "Раптом всі лелії захитались і заговорили, з кожної квітки виглянуло бліденьке личко ельфика.",
          "— Вибачай, сестрице,— забриніли вони,— якби ти знала, як ми пізно поснули.",
          "— А чого ви пізно засинаєте? Хто ж вам спати не дає? — гнівно Лілея спитала.",
          "— Ох, нам же нема спокою ні вдень, ні вночі. Ох, бідні ми квіти!",
          "— Що вам таке? Чого ви бідкаєтесь?",
          "— Та де ж нам не бідкатись! Удень нас поллють, руками займають, листя обривають, а часом і віку збавляють, гострим ножем стинають, несуть нас у велику хату, у панську палату, поставлять у воду, гублять нашу вроду. Ох, сестрице, скільки нас погинуло, любий світ покинуло... От було недавно свято,— скільки ж нас було потято!",
          "— Бідні, бідні мої сестриці,— мовила журливо Лілея, і в очах слізоньки заблищали. — Що ж, мої любі, за те маєте вигоду, глядять вас, жалують, втішаються вами, поки ви в садочку — життя ваше красне.",
          "— Ой, не красне воно, не красне,— життя наше нещасне. Скільки в садочку стояли, щастя-долі не знали.Темненької ночі ми, до сну охочі, головоньки схилимо біленькі — де візьметься панство вельможне, заможне, паничі й панянки молоденькі. Веселі співи гучні, музиченьки бучні не дають нам спати до півночі. Нащо нам вигода та така догода! Ми зовсім до неї не охочі...",
          "Замовкли бідні лелії і низько посхиляли свої білі головоньки.",
          "Коли се відчинилися в палаці великі скляні двері, і вийшла молода панна, убрана в хорошу білу сукню.",
          "Вона сіла на ґанку і якось неохоче дивилася на той садок, залитий місячним сяйвом.",
          "— Ах, як голова болить,— мовила вона сама до себе,— навіть по ночах спати не можу! А се все з нудів, я знаю. Де ж таки! Гину тут на безлюдді, в селі. Сиди цілий день, як заклята, нема з ким і слова мовити. Правда, увечері гості приїздять, але то такі гості!.. Вони вже мені обридли. Та мені тут все обридло: і садок, і сей дім, і квітки. Все у нас таке нецікаве, от хоч би й сі квітки. Хто ж видав, насадити таку силу сих лелій, та ще й білих! Якби хоч лелії які цікавіші — рожеві чи пасаті, а то... Вже білі лелії можна знайти у кожному міщанському, та навіть у хлопському садку. А пахнуть як, аж в голові морочиться, жодної делікатності нема в тих квітках. Піду звідси, а то ще гірше голова розболиться! — І панна пішла знов у палац, причинивши з досадою двері.",
          "Лелії так стало шкода своїх погордованих сестриць.",
          "— Шкода мені вас, дуже шкода,— мовила вона до них,— та що робити, коли я не маю сили перенести вас звідси де-інде. Нічого я вам не пораджу, мої безталанні.",
          "Лілея пройшла стиха біля всіх лелій, журливо дивлячись на них, коло крайнього кущика вона спинилась.",
          "— А де ж моя сестра наймолодша? — спитала, показуючи на порожнє місце скраю.",
          "На відповідь лелії знову забриніли:",
          "— Немає сестриці, немає — в іншому садочку процвітає. Віддала сестрицю нашу панна: випросила дівчина Мар'яна, за щиру свою роботу влітку випросила щонайменшу квітку. Немає сестриці, немає,— в іншому садочку процвітає.",
          "— Треба буде її відвідати, як там вона в іншому садочку мається,— мовила Лілея і хотіла ще про щось розпитати, але Павлусь попросив летіти далі. Сказав, що йому тут невесело, — лелії засмутили своїми розповідями.",
          "— Ну, то полинемо у велике місто, там, може, щось веселіше побачимо.",
          "Лілея знялась вгору, і в одну мить Павлусь побачив велике місто, широкі вулиці, блискуче світло, розкішні крамниці, а на вулицях,— що того люду! Люди метушаться,— ті сюди, ті туди, аж в очах миготить! Павлусь і Лілея тихо полинули понад юрбою і придивлялись до крамниць, там-бо у вікнах було виставлено багато всякого дива, там і ляльки, там і цяцьки, там і ласощі різні, і золоті оздоби, і сукні коштовні, і книжки з малюнками... та де! Всього ані списати, ні переказати, що там було!",
          "Лілея спинилась біля одної дуже великої крамниці, там в освіченому вікні стояло багато квітів. Хороші то були квіти! Яких тільки там не було,— всякі були, які лиш є на світі!",
          "Були навіть такі, яких ніде не буває. Рожі, лелії усяких барв, конвалії, фіалки та ще якісь дивні, сріблясті й золотисті квіти, хто їх зна, як і звуться. І всі ці квіти у віночки звиті та в пучечки пов'язані, а деякі так галузками порозкладені, та все такі розкішні та красні, аж сяють.",
          "Павлусь аж руками сплеснув:",
          "— Ох, які ж красні квітки. Я таких ще й не бачив.",
          "— А от я тобі покажу, коли хочеш, де їх роблять,— і Лілея знялась вгору з Павлусем, аж на четвертий поверх тої ж таки самої кам'яниці.",
          "Павлусь глянув, бачить,— якась кімната з голими стінами, брудними, серед хати довгий стіл, нічим не накритий, а на столі купа різних шматок, дротів, бавовни, ниток, стоять слоїки з клеєм, в них повстромлювані квачики, в мисочках розпроваджені фарби різні, позолота, і всього того так багато, всюди такий нелад! За столом на лавках сидять дівчата, убрані по-міському, але надто вбого, запнуті брудними фартушками; кожна дівчина має ножички і багато маленьких щипців, колодочок, лещаток; перед кожною дівчиною лежить купа отого шмаття та дріб'язку.",
          "Одні дівчата витискають гострою машинкою листя та пелюсточки, другі вправляють дроти в те листя, треті фарбують, четверті крохмалять, завивають та розправляють, п'яті роблять серединки з бавовни та ниток, а останні вже клеять пелюсточки докупи і роблять з них квітку, востаннє підмальовують, поправляють, закручують — і квітка готова.",
          "Дівчата роблять мовчки, хутко, не відриваючись од роботи. Вони не уважають, що кругом такий бруд і нелад, руки в них забруднені фарбою та клеєм,— їм нема часу на то уважати, вони звикли до сеї роботи. Вони не уважають, що важко потомились, поблідли від сидні в душній хаті за марудною роботою, що в хаті тхне фарбою та клеєм, аж дихати важко, — їм нема часу на це уважати. Аби робота йшла хутко, аби їм більше зробити, бо яка робота, така й плата! Та якби ж так, а то плата ще й менша від роботи. А он біля дівчат походжає найстарша робітниця, вона наставлена, щоб глядіти, аби хто чого не зіпсував чи не вкрав, аби робота йшла квапно та справно,— треба статкувати.",
          "В кінці стола дві дівчини, схилившись над роботою, стиха розмовляють, бо найстарша далеко, не почує.",
          "— Ой, серце Катрусю,— говорить одна, вправляючи дріт в зелений листок,— ой, як мені хочеться їсти, просто аж руки трясуться!",
          "Тож-то від самісінького ранку нічого не їла! Прийшла я сьогодні пізно на роботу,— і сама не знаю, як се я так спізнилась! Та от, мене не пустили обідати, та ще й кажуть, що не заплатять за сей день нічого. Нащо, мовляв, спізнюєшся! Ой, біда, та й годі...",
          "— Правда, що біда,— відповіла друга дівчина,— а от я, то вже ніколи не спізнюся на роботу, хіба що вже... Ой, мені лишенько,— скрикнула раптом і оглянулась на той куток хати, де була найстарша.",
          "— Що тобі, Катрусю? — запитала товаришка.",
          "— Цить, цить, а то ще почує. Ой лихо, що я наробила,— та я ж миску з фарбою перекинула, скільки шмаття поплямила! Що ж мені тепер буде? Пропала моя плата. Мовчи, серденько, нікому не кажи, може, воно так минеться!",
          "Але найстарша побачила, що там в кінці стола щось не гаразд, і вже біжить до дівчат.",
          "— А що тут уже накоїли? Га!..— гукнула вона, та так грізно та голосно, що Павлусь аж затремтів.",
          "— Ой, Леліє,— скрикнув він,— неси мене звідси, я не хочу тут бути. Тут погано, бридко, страшно. Лілея миттю спустилась на землю.",
          "— Може, хочеш знову на квітки подивитися, на ті, що у вікні виставлені? — спитала вона.",
          "— Ні, ні, не хочу, я зовсім тут не хочу бути, в цьому місті, не треба мені цих бридких квіток, я хочу додому, до мами!",
          "— Ну добре, додому, то й додому, а от тільки я ще хотіла би полинути до своєї молодшої сестриці, що росте у селянки в садочку,— як-то вона там мається!",
          "— Мені, Леліє, вже не хотілось би нікуди летіти, але, як вже ти так хочеш... Тільки не будьмо там довго!",
          "— Ні, ми туди ненадовго.",
          "Лілея полинула швидко, швидко. Павлусь бачив, як миготіло світло по вулицях міських у нього під ногами, як поспішалась та метушилась юрба людей. Хвилиночка — мить — і вже зникло місто. Здається, хутко летіли, однак Павлусь побачив, що вже день займається і світло рожеве ранньої зорі бореться з блакитним світлом місяця. Лілея тихо спускається додолу біля якоїсь маленької, низенької похилої хатинки. А се ж хатина знайомої дівчини Мар'яни,— Павлусь зараз пізнав. Се ж його рідне село, а дівчина — їх сусідка.",
          "Павлусь не раз у неї бував. Он і грядочка з квітками — така малесенька, а чого там тільки нема: і чорнобривці, і тоя, і любисток, і рута, й канупер, і м'ята кучерява, ще й повної рожі кущик невеличкий, та все те барвінком хрещатим обплетено. Посередині росте біла лілея.",
          "Видко, що господиня за лелію дбає, — обполола чистенько, ще й прутиками обтикала для захисту. А лілея ж то розцвілася,— напрочуд!",
          "Онде ж і господиня сама, вона походжає поміж квітками, Мар'яна-дівчина, а за нею ходить її братик, білоголовий хлопчина, і носить збан з водою, Мар'яна показує йому, де поливати, а він поливає. Могла би вона й сама теє зробити, та знає, яка то утіха для малого брата, коли вона дозволить йому помагати.",
          "— Слухай, Івасю,— озвалася Мар'яна до брата,— ти ж добре полий оцю білу квітку. Вона зветься лілея — знаєш? Її треба добре поливати, бо вона недавно пересаджена, то треба, щоби прийнялась. Та тільки ти помалу, щоби не зломив часом. Або дай, краще я сама поллю!",
          "Івась не хотів було дати збанка, але Мар'яна таки полила сама свою дорогу квітку.",
          "— А правда, Івасику, чи моя лілея хороше пахне? Правда, хороше?",
          "— А невже ж ні! — мовив хлопчик, нахиляючись обережно над квіткою.— Вона краще пахне за всі квітки.",
          "— Ото ж то,— втішно сказала Мар'яна,— отже слухай, Івасику, я от зараз піду на роботу, як поснідаємо, а ти тут наглядай, щоби кури в квітках не греблися та щоби хлопці часом не зламали моєї лелії. Будеш глядіти?",
          "— Буду.",
          "— Ну, то добре ж, як будеш глядіти, то я тобі яке пуделочко або цукру від панів принесу, а як не глядітимеш, то буду гніватися на тебе, бо ти знаєш, яка то квітка! Як цю зломлять, то де я другу дістану?",
          "— Добре, добре, буду глядіти. Мар'яна з братом, розмовляючи, пішли в хату снідати. Тоді Лілея з Павлусем приступили до білої лелії.",
          "— Здорова, люба сестрице Леліє,— забриніла вона, вгледівши їх,— де ти літала, де ти бувала? Чи моїх сестричок не видала?",
          "— Видала, видала і про тебе розпитала.",
          "— Як же вони маються, мої сестриці, мої любі жалібниці? Чи згадують про сестру молоденьку, про лелію біленьку?",
          "— Згадують, згадують, щодня плачуть по тобі.",
          "— Нехай же не плачуть, нехай не ридають, тільки нехай добрим словом спогадають. Я ж тут маю таку вигоду, як ще не мала зроду. Що мені в дівчини краще, ніж у княгині, мені в цій квітниці краще, ніж цариці,— красую, пишаю, лишенька не знаю! Моя люба Мар'яночка краща мені, як сестричка,— як на неї подивлюся, мов до сонечка всміхнуся. А дівчинонька Мар'яна щовечора і щорана мене підливає, поле, доглядає. Ще сонце не сходить, а вже моя господиня з хати виходить. Вийде, моє серце, ухопить відерце, біжить до криниці, набере водиці, щоби було чим поливати квіточки в квітниці. Як нас поливає, то кожного ранку співає веснянку:",
          "\"А в тому саду чисто, метено,",
          "ще й хрещатим барвіночком дрібно плетяно.",
          "Бринить голосочок, як срібний дзвіночок, по садочку лунає,",
          "та вже й соловейко, що співа раненько, так співати не здолає.",
          "Пісня до роботи додає охоти,",
          "а Мар'яні вдень не до гуляння,— на роботі з ранку до смеркання.",
          "На чужому полі ніжки натомила,",
          "на чужій роботі ручки натрудила,",
          "на чужих городах цілий день полола,",
          "бур'яном колючим руки поколола.",
          "Ой то ж натомилась,",
          "як прийшла додому, то аж похилилась.",
          "Стала приступать їй до серця досада...",
          "Глянула на мене: «Ти ж моя відрада!",
          "Ой, ти ж моя мила, лелієчко біла,",
          "як же цвітеш пишно,",
          "як я подивлюся, так мені з тебе втішно!",
          "Я ж то тебе, квіточко мила,",
          "за свою працю заслужила,",
          "на свою долю посадила, —",
          "рости ж, леліє, розкішна, красна,",
          "щоб була моя доленька щасна».",
          "Лілея слухала та всміхалася радісно, так-то вже вона раділа, що її сестриця така щаслива і така мила своїй господині.",
          "Приступила вона до сестри, торкнула її своєю квіткою, що мала в руках, і промовила:",
          "— Рости ж, леліє, розкішна, красна, щоби була доля щасна!",
          "Раптом та молоденька лілея виросла висока, висока, квітки на ній дивно розцвіталися і спалахнули світлом сріблясто-рожевим, на листі засвітилася діамантова роса і різними барвами замиготіла, заграла і зникла.",
          "Павлусь глянув, аж він у своїй кімнатці, лежить на ліжку.",
          "— Леліє! — скрикнув він.— Я ще не хочу додому, я хочу знову у той садочок, неси мене!",
          "Лілея стояла перед ним рожева, мов хмарка на сході сонця.",
          "— Ні, любий,— мовила,— нехай іншим разом, на сей раз досить, мені ніколи, ще маю багато роботи. Он вже день. Прощай, будь здоров!",
          "Лілея торкнула квіткою, потім нахилилася, поцілувала, кивнула голівкою і зникла. Павлусь простяг до неї руки, хотів голосно гукнути і... прокинувся.",
          "Дивиться, аж сонячний теплий промінь падає просто йому в очі, а над ним стоїть його мама і цілує його в чоло, промовляючи:",
          "— А ти вже встав, прокинувся! Моя люба дитино! Ну, як же маєшся?",
          "— Добре! — відповів Павлусь, обнімаючи її,— зовсім добре... А знаєш, мамочко, який мені гарний сон приснився? Мені снилася Лілея."
        ],
        "audio": {
          "size": 4930443,
          "duration": 985000
        },
        "image_count": 1
      }
    ],
    "crew": {
      "authors": [
        0
      ]
    }
  },
  {
    "id": 9,
    "name": "Три метелики",
    "create_date": 0,
    "tags": [
      "audio",
      "author",
      "text"
    ],
    "content": [
      {
        "text": [
          "Були собі три метелики: один білий, другий червоний, а третій жовтий. Вони весело літали цілий день у великому саду, в соняшному світлі, перелітали з квітки на квітку, куштували медок і летіли далі.",
          "Час їм дуже швидко минав. Вони так загралися, що й не зогляділися, що сонечко сховалося за хмари і пустився дощ.",
          "Змокли метелики. Полетіли вони до своєї хатки, аж там біда: двері замкнені, а ключа ніде не можна знайти.",
          "Що тут робити? За той час, що стояли перед дверима та не знали, що робити, змокли страшенно. Насилу вже крильцями ворушили. Ледве долетіли до тюльпана, червоного з жовтими крапочками. Попросили його захисту:",
          "- Любий тюльпанчику, просимо тебе, відчини свій келих та сховай нас від дощу!",
          "Тюльпан подивився на них і промовив:",
          "- Жовтого й червоного прийму, а білий нехай зостається надворі. - Але обидва метелики, жовтий і червоний, промовили:",
          "- Коли ти не хочеш захистити нашого братика, білого метелика, то й ми краще на дощі будемо мокнути.",
          "Метелики смутні полетіли до білої лілеї. Попросили й її, щоб сховала їх від дощу, але вона погоджувалася прийняти тільки білого. Тоді й він промовив:",
          "- Сам-один не хочу ховатися в тебе! Або вже разом з своїми братами десь знайдемо захист, або вже вкупі бідувати будемо.",
          "Почуло це з-за хмар сонечко, і схотілося йому побачити тих приятелів, що так один за одного обстоювали. Продерлося крізь хмари й кинуло на метеликів своє проміння. Зараз крильцята їм висохли, і самі вони зогрілися і знов літали, танцювали й раділи, як давніш, аж до самого вечора. А як сонечко зайшло за гору, то метелики полетіли додому спати."
        ],
        "audio": {
          "size": 1689862,
          "duration": 337000
        },
        "image_count": 1
      }
    ],
    "crew": {
      "authors": [
        0
      ]
    }
  },
  {
    "id": 8,
    "name": "Хто не робить, той не їсть",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Був собі чоловік та жінка. Жили вони в достатках і мали одну-єдину донечку Марусю. Не могли вони на неї надивитися та намилуватися. Всяке бажання доччине виконувалося без жодного слова. Найбільше любила Маруся колисатися в колисці. Йшов час, а батьки все колисали дочку і вдень, і вночі.",
          "От стала Маруся на порі, розквітла, наче повна рожа. Не один парубок задивлявся на Марусину вроду: ручки в неї білі-білесенькі. Очі в неї ясні-яснесенькі. Щічки в неї – яблучка доспілі. Та ніхто не сватає Марусю:",
          "– Ледащиця! – кажуть.",
          "От надумав з нею одружитись найкращий і найпрацьовитіший парубок в селі. Прийшли старости до Марусі з хлібом-сіллю. Батьки раді – і не сказати, але кажуть:",
          "– Ми раді б віддати Марусю, та хто ж буде її у вас колисати?",
          "– Всі будемо, – каже молодий.",
          "– Та вона ж у нас нічого не робила і не знає ніякого діла.",
          "– Нічого, навчиться, – каже парубок.",
          "От незабаром відгуляли весілля. У хлопців та дівчат потомилися ноги від танців, охрипли голоси від пісень. Тільки Маруся не втомилася: у весільному віночку лежала вона у колисці й колисалася.",
          "І повезли Марусю в колисці до хати молодого.",
          "От повісили колиску серед хати, поклали Марусю, а самі сіли за стіл. Хто був у хаті, колисав її по черзі, й Маруся була дуже задоволена.",
          "Минула ніч. Тільки зазоріло – всі хатні взялися до роботи. Свекруха біля печі сидить і колише Марусю. Свекор дров, води внесе – гойдне колиску. Чоловік ввійде – хитне. Все було б добре, та голод не тітка! Лежить Маруся та й дума: «Ось-ось сядуть за стіл. Вже все в печі готове».",
          "От сіли всі обідати. Погойдують Марусю, а до обіду не кличуть. їдять собі й колишуть.",
          "– А що ти сьогодні робила? – пита свекор свекруху.",
          "– Обід зварила, корову здоїла, хату прибрала, гусей та курей нагодувала.",
          "– А ти, сину, що робив?",
          "– Дров нарубав, коня нагодував, корову напоїв, леміш вигострив, насіння приготував.",
          "– А я цілий ранок воза лагодив, – каже батько.",
          "– А ти, дочко, що робила? – пита Марусю та й гойдає колиску.",
          "– Я нічого не вмію робити. Я тільки колисалася.",
          "– Колисання – то не робота. Не заробила ти, дочко, обіду. У нас так: хто не робить, той не їсть.",
          "От поїхав батько із сином поле орати, а мати сіла полотно ткати. Сидить за верстатом, стукає лядою. Що стукне, то колиска гойднеться, бо прив’язана до ляди. Колишеться Маруся, а колиска їй не мила. От свекруха махнула човником, він вислизнув з-поміж ниток, упав на долівку, а цівка закотилася аж до Марусі.",
          "– А подай-но, Марусю, цівку!",
          "Глянула Маруся, піднялась та й подала свекрусі цівку та ще й човник.",
          "– Чи це робота, мамо? – питає.",
          "– Робота, дочко, тільки дуже маленька.",
          "Сіла свекруха полуднувати, а Марусі дала малесеньку скориночку хліба.",
          "– Оце тобі за маленьку роботу.",
          "Скориночка здалась Марусі дуже смачною. Нічого смачнішого, здавалось їй, не їла вона в батьків.",
          "От заходилась свекруха вечерю готувати. Запалила в печі, скип’ятила воду, засипала кашу варити. Та все Марусю погойдує. А тут корова прийшла з поля, кинулась свекруха її заганяти, а каша стала збігати.",
          "Бачила Маруся, що мама вдома відставляла горщик від вогню та мішала ложкою. Злізла з печі і собі так зробила.",
          "От приїхали з поля батько з сином, сіли до вечері.",
          "– А я кашу відставила від вогню і замішала ложкою. Це робота, тату? – каже Маруся.",
          "– Робота, дочко, тільки маленька. Дай їй, старенька, ложку каші.",
          "Ніколи такої доброї каші не їла Маруся в батьків! Вранці, ледве зазоріло, схопилася Маруся та притьмом до свекрухи:",
          "– Мамо, дайте мені велику роботу!",
          "– Ось піди та принеси картоплі з льоху.",
          "Маруся кинулась по картоплю.",
          "– А це робота, мамо?",
          "– Робота, дочко. А тепер почисть її ось так і помий.",
          "– І це робота?",
          "– Робота. Тепер поріж її, поклади в горщик, налий води, всип ложечку солі, покриши оцю цибулинку та й посунь до вогню.",
          "– І це робота?",
          "– Робота, тільки невеличка.",
          "– Мамо! А де ж велика робота? Дайте мені велику роботу.",
          "– Багато малих діл складають велику роботу, дочко, – каже мати.",
          "Так свекруха навчила невістку обід готувати, і корову доїти, і птицю годувати, і хату прибирати, і на городі працювати. Маруся була дуже слухняною.",
          "От якось і каже вона чоловікові:",
          "– Несімо колиску на горище, бо вона тільки заважає в хаті.",
          "А свекрусі каже тепер часто Маруся:",
          "– Ви, матусю, спочиньте, я й сама впораюсь. Хоч би ви і не робили, то ми вам дамо їсти. Малих і молодих треба вчити, а старих шанувати.",
          "От в неділю прийшла Марусина мати в гості до сватів дочку провідати.",
          "– Чи колисали ви, свашко, мою донечку? – питає мати.",
          "– Колисали, свашко-любко.",
          "– А де ж та колиска? Нехай же й я поколишу.",
          "– Немає, мамо, колиски, – каже Маруся. – Вже мені не треба, бо велику роботу роблю. У нас так: хто не робить, той не їсть.",
          "Так вони й досі і живуть, і хліб жують, і горя не знають."
        ],
        "audio": {
          "size": 2973770,
          "duration": 594000
        },
        "image_count": 1
      }
    ]
  },
  {
    "id": 7,
    "name": "Лис вовка провчив",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Одного разу йшов вовк полем та й надибав лиса й каже йому:- Я, брате, такий голодний, що гину. Я щось би з'їв, та немає нічого. Мушу тебе їсти, та й уже.",
          "Лис як те почув та й одказує:",
          "- Ти мене не їж, а я тобі дам зараз щось смачного поїсти. їв би масло?",
          "Ой,- каже вовк,- чому б ні! Неси його сюди!",
          "Лис і каже:",
          "- Ходім у село, там є велике кружало масла, то й їстимеш.",
          "- Добре.",
          "Привів його лис до великого ставка та й каже:",
          "- Ану бери та й хлебчи воду, а насподі є масло. Вперед мусиш випити воду та так і до масла дістанеш. Та такого того масла багато, що ти його й з'їсти не зможеш.",
          "А вовк таки й не розпитував багато, та - хляп, хляп, хляп - хлепче собі воду, щоб добути масла.",
          "Хлептав, хлептав, а далі й не зміг, бо став - як барило, та й дивиться на лиса. А лис у сміх. Вовк тоді зрозумів, що над ним кепкують, та за лисом. А лис задер хвоста та навтьоки.",
          "Біжать, біжать, вже лис коло своєї нори, а вовк - хап його за ногу. То лис зараз же надумався та й крикнув:",
          "- Слава богу,- каже,- що вхопив за корінь, а не за ногу!",
          "А вовк тоді мерщій пустив ногу та хап за корінь.",
          "А лис - скік в нору, заховався та й зареготав."
        ],
        "audio": {
          "size": 895487,
          "duration": 178000
        },
        "image_count": 1
      }
    ]
  },
  {
    "id": 6,
    "name": "Лисичка та Іван-Царевич",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "В якомусь-то царстві, в якомусь государстві жив собі дуже багатий пан. От треба тому панові наймита — нікому свиней пасти. Посилає пан прикажчика шукать свинаря.",
          "— Тільки,— каже,— з такою умовою, що як вибуде рік, дам йому день поля на рік, а не вибуде, то нічого не плачу.",
          "Пішов прикажчик по селу, розпитує:",
          "— Чи нема де якого нетяги?",
          "— А там,— кажуть,— живе убогий парубок Іван, він піде.",
          "Ото й найняли того парубка. Вибув він рік, і дали йому день поля на рік.",
          "Іде парубок від пана та й думає: «Служив я,— думає,— рік, вислужив день поля на рік,— що мені з ним робить?» Думав-думав: «Посію баштан...» Думав-думав: «А чим же я,— каже,— те поле виорю, що в мене ні волів, ні плуга?..» А далі й надумав: «Піду до пана».",
          "Приходить.",
          "— Пане,— каже,— любий пане,— каже,— милий! Служив я у вас рік, вислужив день поля на рік, та нічим мені зорать його. Чи не зорали б ви мені? Я б уже вам відробив.",
          "Пан зглянувсь на нього:",
          "— Добре,— каже,— виорю!",
          "Зорали ту нивку, посіяв він баштан. І як уродив же той баштан! Кавуняччя — отаке! А дині — отакі!",
          "Поставив собі парубок курінь серед баштана, там і живе — баштан стереже. Тільки як стали пристигати дині, помічає він, що оце вдень лежала така гарна динька, а на ранок устане — сама шкаралущина! «Ну,— думає,— я ж таки пристережу, хто мої дині переводить, я йому дам!»",
          "От настала ніч. Сів він у курені, стереже. Коли чує — хрум-хрум! Він потихесеньку туди — аж там лисичка; він підкрався та хап її за хвіст! Та й піймав.",
          "— Ага! — каже.— Я тобі дам динь!",
          "Та як замахнеться...",
          "— Ой, чоловіче-голубчику,— каже лисичка,— не бий мене — я тобі у великій пригоді стану.",
          "— А дині їстимеш? — каже.",
          "Та її ціпком... А вона проситься:",
          "— Хоч живу,— каже,— пусти мене, я тобі у великій пригоді стану!",
          "Бив-бив, а далі й питає:",
          "— У якій же ти мені пригоді станеш?",
          "— Я,— каже,— тобі висватаю царівну!",
          "— Ну, гляди!",
          "Та й пустив: «Ото хитра,— думає,— за царівну сватає...»",
          "Побігла лисичка до царя. Там її не пускають, виганяють.",
          "— Треба мені самій царя бачити — пустіть! Я щось йому скажу.",
          "Її гонять, а вона у палац преться. Цар і почув.",
          "— Що там за лемент? — питає.",
          "— Та тут,— кажуть,— волоцюга припленталась.",
          "— Впустіть,— каже цар.",
          "Її й пустили. Вона цареві в ноги:",
          "— Царю-государю,— каже,— змилуйся, що я до тебе з недоброю вістю прийшла!",
          "— З якою недоброю вістю? — питає цар.",
          "— Так і так,— каже,— була я у змія, хвалився він мені, що буде твоє царство воювати— дочку твою візьме за себе. Так оце я прийшла тобі розказати.",
          "— Ох, мені лихо! — ухопився цар за голову,— а в мене ж і військо не готове!",
          "Та на царедворців:",
          "— Га, сякі-такі! Мене хочуть воювати, а ви нічого не знаєте.",
          "Лаяв їх, лаяв...",
          "— Кличте раду! — гукнув.",
          "Тут де не взялись генерали, сенатори, панства усякого поназбігалось — радяться, як їм того змія повоювати. Радились-радились — нічого не врадять: нема війська! А лисичка знов цареві в ноги:",
          "— Царю-государю, змилуйся,— каже,— що я тобі пораджу: є в мене цар курінний, як віддаси за нього дочку, він тобі змія завоює!",
          "Цар і сюди кинувсь, і туди кинувсь — нічого робити:",
          "— Як завоює,— каже,— то вже віддам!",
          "Прибігає лисичка до куреня:",
          "— Здоров, курінний царю!",
          "— Здорова була, лисичко-сестричко!",
          "— Я тобі добру вість принесла.",
          "— Кажи.",
          "— Була я в царя, за тебе царівну сватала; так цар сказав: «Як завоює,— каже,— змія, то віддам». Ходім воювати!",
          "— Тю-тю, дурна! — каже парубок.— Як же мені його звоювати?",
          "— Нічого, звоюєш; мене слухай, все гаразд буде. Одягайся, ходім.",
          "— А баштан,— каже,— на кого покину?",
          "Вона як почала його вмовляти — пішли.",
          "Ідуть та йдуть, лисичка попереду біжить, парубок позаду йде. Коли назустріч їде змій: так і сипле іскри, так і сяє!",
          "То,— каже лисичка,— змій їде. Ти,— каже,— постій тут під копицею (на луці були), а я побіжу вперед до нього.",
          "Став той парубок під копицею, думає: «Пропав же я!» А лисичка побігла до змія.",
          "— Здоров, зміїку-братіку!",
          "— Здорова, лисичко-сестричко!",
          "— Що я тобі скажу, зміїку-братику! — каже лисичка.— Біжу я оце до тебе з недоброю вістю: іде на тебе цар війною, хоче тебе звоювати і все твоє багатство відняти!",
          "— Де ж він? Далеко? — питає змій.",
          "— Якби,— каже,— далеко, а то близько!",
          "— Що ж мені тепер робити? — питає.",
          "— А що робити? — каже лисичка.— Он, під копицею, стоїть чоловік, віддай йому все своє — і коні, і коляску, і одежу, а сам уберись у його одежу та й іди собі додому; цар тебе не пізнає... А то пропав!",
          "Змій мерщій одежу з себе, а свитку на себе — та бігом звідти!",
          "«Спасибі лисичці, від смерті врятувала!» —думає.",
          "Тоді той баштанник убрався в золоту одежу — і такий став гарний, що хоч не схочеш, то полюбиш! Сів у коляску, поїхали з лисичкою.",
          "— Бач,— каже вона,— а ти боявся!",
          "Приїхали до царя. Лисичка цареві в ноги:",
          "— Царю-государю! — каже,— кланяється тобі цар курінний і шле подарунки, він звоював змія, просить дочку твою за себе!",
          "Цар зрадів, цариця зраділа, царівна теж. Повискакували, беруть його, ведуть. А через тиждень і весілля справили. І я там був, мед-вино пив, у роті не було, а по бороді текло."
        ],
        "audio": {
          "size": 2957386,
          "duration": 590000
        },
        "image_count": 1
      }
    ]
  },
  {
    "id": 5,
    "name": "Солдат царя обдурив",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Це було тоді, коли в солдатах служили по 25 років. Один солдат прослужив 25 років в армії, і не довелося йому побачити царя. І він вирішив, що б там не було, побачити царя і пішов прямо до царського палацу. Вартові, що стояли там, не пропускають його, але він свариться і все ж намагається пройти до царя.",
          "В цей час цар гуляв у вільному одязі по дворі і побачив, що якийсь солдат з вартовим сперечається.",
          "— Пустіть його в двір!",
          "Потім запитав солдата:",
          "— Чого ти хочеш?",
          "— Нічого не хочу, — відповів солдат, — лише побачити царя.",
          "Цар сказав, що зараз вийде, і пішов переодягтись в царську одежу, а коли вийшов, запитав солдата:",
          "— Чого ти хочеш, служивий?",
          "Солдат йому відповів:",
          "— Служив я двадцять п'ять років і не бачив вас.",
          "— Так, — промовив цар. — То чим би я тебе нагородив? Може, тобі щось подарувати за твою службу?",
          "— Ні. Нічого не хочу. Якщо царська ласка, подаруйте мені стару кульбаку (Кульбака — дерев'яна частина сідла) від сідла.",
          "— Що ж ти з нею робити будеш? — здивувався цар.— Краще я тобі дам нове сідло.",
          "— Ні, нічого не хочу, дайте лише мені стару кульбаку,— прохав солдат.",
          "Цар засміявся і сказав своєму слузі:",
          "— Біжи, знайди де-небудь і видай цьому служивому стару кульбаку.",
          "— Коли ви вже даруєте мені цю кульбаку, то дайте мені і документ такий, що це саме ви мені її подарували.",
          "Цар швидко написав, що дійсно стара кульбака подарована ним цьому служивому, геть печатку царську поставив.",
          "Подякував солдат цареві і пішов. А як вийшов у поле, закинув стару кульбаку в бур'ян, а документ заховав глибше в кишеню, і пішов у той край, де був великий маєток одного графа під назвою Стара Кульбака.",
          "З цим царським документом солдат вигнав графа з маєтка і зістався там жити.",
          "Небагато часу пройшло, як граф писав цареві:",
          "«Ваше великое превосходительство! Что я вам сделал, чем провинился перед вами. Я остался без хозяйства, а вы им наградили солдата».",
          "Цар зрозумів, що солдат його обдурив, що він видав документ не на стару кульбаку від сідла, а на маєток графа під такою назвою.",
          "Довго думав цар і вирішив таке: зібравши великий бал, запросити на нього своїх гостей і цього хитрого солдата, і тут відібрати від нього документ і повернути маєток графові.",
          "Встановили порядок про ведення балу такий: хто п'є до кого чарку, той мусить ударити ложкою його, а коли кому прийдеться пити і бити царя по лобі, той мусив уже попрощатися з своїми маєтками.",
          "Слуги розсадили гостей так, що солдатові прийшлося пити до царя, і це значило позбутися своїх маєтків. Він пустився на хитрощі. Став розповідати всім присутнім одну пригоду, яка ніби-то була в його житті:",
          "— Одного разу я їхав з батьком до млина, але на дорозі мені трапилась калюжа, через яку не можна ніяк переїхати, а коли переїжджати, то треба позбутися коней. Коли об'їхати цю калюжу, то треба набавити дороги в два рази більше. Ну, що мені було краще зробити? Чи їхати через калюжу і занапастити коні, чи об'їхати калюжу в два рази дальше? — запитав солдат.",
          "Всі відповіли, що краще об'їхати, хоч і дальше, ніж позбутися коней.",
          "Цар також погодився, що краще об'їхати дальше.",
          "— Ну, то коли краще об'їхати калюжу, то й тут мені краще обминути царя й пити до другого. — І він, проминувши царя, вдарив по лобі другого і випив до нього.",
          "Так солдат обдурив царя і присутніх на балі панів."
        ],
        "audio": {
          "size": 2225968,
          "duration": 277000
        },
        "image_count": 1
      }
    ]
  },
  {
    "id": 4,
    "name": "Пан німецькою балакав",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Одна вдова, проста жінка, оддала дочку за поганенького, але дуже пихатого панка. От раз той зять і поїхав до тещі в гості. А дорогою й каже своєму наймитові:",
          "— Я балакатиму до тещі не по-нашому. А ти їй скажеш, що я вже забув по-своєму балакати, а тільки по-німецькому вмію. А як я що скажу по-німецькому, так ти їй по-нашому переказуй.",
          "От приїхали. Теща рада, що зять приїхав, вітається до нього, а він:",
          "— Вухри-мохри! Вухри-мохри!",
          "Вона злякалася та й питає наймита:",
          "— Що це йому таке сталося, що річ йому одібрало?",
          "— Та то він уже забув по-своєму балакати, а навчився по-німецькому, — каже парубок. — Але ви можете сміливо з ним своєю мовою балакати — я вмію перекладати.",
          "От теща і питає зятя:",
          "— Може, обідати вже будете?",
          "А він:",
          "— Вухри-мохри! Вухри-мохри!",
          "А наймит перекладає:",
          "— То він каже, що не хоче обідати.",
          "Пан сердиться, що наймит так каже, та аж кричить: «Вухри-мохри!», бо їсти страшенно хоче.",
          "А наймит:",
          "— Ідіть, паніматко, од його, а то бачите — сердиться, що ви з обідом докучаєте.",
          "Теща з наймитом пообідала, а зять зостався не ївши. От увечері знов теща питає зятя, чи не вечерятиме.",
          "А він:",
          "— Вухри-мохри! Вухри-мохри!",
          "Наймит каже:",
          "— Не хоче вечеряти, каже, щоб дали тільки шматок хліба та води.",
          "Так теща йому тільки те й дала, а повечеряла з наймитом. Зять уже так сердиться на наймита, а не хоче по-своєму балакати.",
          "От уранці лагодиться вже він їхати.",
          "Теща й того, й сього несе на віз дочці та онукам на гостинець.",
          "А він радий, що такого багато, та:",
          "— Вухри-мохри! Вухри-мохри!",
          "А наймит перекладає:",
          "— Не несіть нічого! Пан не хоче брати, каже, щоб забрали геть.",
          "То теща і позабирала все назад.",
          "От як виїхали за слободу, пан почав наймита лаяти:",
          "— Я через тебе голодний сидів і додому нічого не везу. Коли так, чого я сюди й приїздив?",
          "А наймит каже:",
          "— А хіба я знаю по-німецькому! Я думав, що як слід перекладаю.",
          "Так парубок провчив пихатого пана."
        ],
        "audio": {
          "size": 1644169,
          "duration": 205000
        },
        "image_count": 1
      }
    ]
  },
  {
    "id": 3,
    "name": "Миша і лев",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Дрімав собі лев спокійно під деревом в лісі. Нараз надбігла миш і побігла по нім. Збудився лев і рикнув страшно із злості, що його збудила миш, зловив її в лапи і держить.",
          "— Як ти сміла мене будити? — гукнув громовим голосом на перестрашену миша.",
          "— Заплатиш мені за те життям твоїм!",
          "— Ах, пане мій і царю, — сказала покірненько перестрашена миш, — даруй мені тую провину. Що тобі прийде з моєї смерті? Будь милостивий, даруй мені життя, а я тобі за то колись відплачу!",
          "Засміявся страшний лев на таку бесіду миші і сказав:",
          "— Ти дрібна, дурна. І як же ти мені можеш відслужитись? Іди до своєї діри! Марш!",
          "І пустив її на волю.",
          "Незадовго потім попався лев в сітку з ременя і шнурів, котрі люди на нього наставили. Лев шарпався, злостився, але сітей порвати не міг. Заричав із злості сильно.",
          "Рик той зачула миш, — та сама. Пізнала голос лева. Біжить і каже:",
          "— Чекай, царю мій і пане мій, я тебе врятую!",
          "Побігла, закликала з п’ятдесят других мишей - самих свояків своїх, дітей і внуків, і каже:",
          "— Гризіть сітку, і я буду гризти!",
          "Кинулись миші з гострими зубами на сітку і давай гризти! Гризуть, аж хрупотить. Не минула годинка — сильце було розгризене, і лев став знову вільний, подякував мишці і пішов поважно в ліс.",
          "А наука для нас з того яка? Не прояви гординю ні над ким, хоч би найслабшим і найбіднішим, бо і найслабший, і найбідніший може тобі в пригоді велику послугу зробити."
        ],
        "audio": {
          "size": 1297263,
          "duration": 161000
        },
        "image_count": 1
      }
    ]
  },
  {
    "id": 2,
    "name": "Язиката Хвеська",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Нема гірше од того чоловіка, що не вміє язика за зубами вдержати. А найбільше лихо з жінками. Тільки що почує, зараз уже й задзвонила по всьому селу: «Ой кумасю ріднесенька, що я чула! Та тільки глядіть, нікому не кажіть, бо це таке, що нікому й знати не можна, я це вам тільки...» І почала! А кума почула та другій кумі, а та — третій, а третя — п'ятій — десятій, і ото вже всі про те знають, чого не треба нікому знати.",
          "От були собі чоловік і жінка, Петро і Хвеська. І гарна б жінка була Хвеська, усім гарна, та тільки на язик швидка. Що не скаже їй чоловік, усе своїм довгим язиком розплеще. Просто хоч нічого їй не кажи! Уже її чоловік і прохав, і вмовляв, і сердився — нічого не помага!",
          "От раз поїхав Петро орати та й виорав гроші, скарб. А було це ще за панщини. І дума він: «Як довідається економ, то відніме. А довідається неминуче, бо від Хвеськи не сховаєшся, вона по всьому селу рознесе. Що його робити?»",
          "Думав, думав бідолаха та й надумав: «Треба,— каже,— відучити її од такої поганої звички. Та й гроші щоб не пропали».",
          "Ото взяв він ті гроші, привіз їх додому, заховав, а жінці нічого не каже. А другого дня Петро поїхав на базар; купив там трохи не з лантух бубликів та зайця застреленого, а вертаючись з базару, привернув до річки та витяг з ятерів та з верші рибу, а зайця положив у вершу.",
          "Тоді рибу ту одніс у ліс і порозкидав попід кущами, а ті бублики взяв та й почепив на одній груші, що на краю лісу стояла. Тоді вертається додому, пообідали з жінкою, от він і каже їй:",
          "— Жінко, а ходімо в ліс, пошукаємо, чи не притхнулась там риба, то позбираємо!",
          "А Хвеська каже:",
          "— Що це ти, чоловіче, здурів, чи що? Хіба ж таки буває у лісі риба?",
          "— Авжеж, буває,— каже Петро,— здається, сьогодні ліс притхнувся, то ми й назбираємо риби. Ось ходім лиш!",
          "Хвеська не вірить, а все ж пішла. Приходить у ліс, коли так: то під тим, то під тим кущем лежить риба. Петро тоді й каже:",
          "— А що, Хвесько? Не казав я тобі?",
          "— Оце диво! — говорить вона.— І родилася, і хрестилася, а такого дива не бачила.",
          "— Ну, добре,— каже Петро,— ходімо лишень до річки, чи не піймався часом заєць у ятір або у вершу!",
          "— Тю на тебе, чоловіче! Чи ти не здурів? — каже Хвеська.— Де ж таки видано, щоб зайці у верші ловились?",
          "— Не видано! Отже, ти й риби в лісі не бачила, а єсть же! Ходімо лиш! — каже він.",
          "Пішли... Виходять на узлісся, аж стоїть груша, і на ній бубликів рясно — аж віти гнуться. Хвеська кричить:",
          "— Чоловіче, чоловіче! Чи бачиш? Бублики на груші!",
          "— Та бачу,— каже чоловік,— то що?",
          "— Та як же таки: бублики на груші! Хіба ж таки бублики ростуть на груші?",
          "— Звісно, не ростуть,— каже він.— А то, мабуть, бублейна хмара йшла та й зачепила ліс, оце й зосталися бублики.",
          "— Нумо же, чоловіче, струшувати!",
          "Струсили, ідуть до річки. Витяг чоловік ятір — нема нічого, витягає другий — нема; тоді вершу, аж у ній заєць.",
          "— Ох ти ж моя ненько! — аж скрикнула Хвеська.— Заєць у верші! І родилась, і хрестилась, такого не бачила.",
          "— То що, що не бачила? — каже Петро.— Не бачила, то побачиш! Ходім лиш додому, а то вже пізно.",
          "Ото позабирали та й пішли. Приходить додому, жінка й почала:",
          "— І що то, чоловіче, за день такий! І родилась, і хрестилась, такого дня не бачила: риба в лісі, заєць у верші, бублики на груші!",
          "— Це ще нічого,— каже Петро.— От що диво, я сьогодні й гроші знайшов.",
          "— Йо!?",
          "— Їй-бо знайшов!",
          "— А де ж вони, чоловіче?",
          "— Та ось! — Витягає ті гроші.",
          "— О тепер же, чоловіче, будемо ми багаті!",
          "— Будемо,— каже чоловік,— та не дуже, бо як економ довідається, то зараз одніме.",
          "— От! — каже жінка.— А як же він довідається? Щоб мені те та се — я нікому не скажу!",
          "— Гляди ж, жінко, не кажи, а то буде нам лихо. Та гляди, не кажи нікому й про те, що ми в лісі та в річці знаходили, бо люди як довідаються, що це був такий день, то зараз догадаються, що я гроші знайшов, бо в такі дні звичайно скарби знаходять.",
          "Отак Петро каже жартуючи, а Хвеська:",
          "— Добре,— каже,— нікому в світі не скажу.",
          "Ото вже надвечір чути галас, гомін на селі.",
          "— Чоловіче, що таке? — Хвеська питається.— От там! — каже.",
          "— То що-бо там таке? Я піду подивлюся!",
          "— От не дивись та не слухай поганого,— каже Петро.",
          "А Хвеська:",
          "— Та ну-бо, Петрику, голубчику, ріднесенький, скажи!",
          "— Та то,— каже чоловік,— наш пан економ та покрав у пана ковбаси, то тепер його по селу водять та ковбасами б'ють, щоб більше не крав!",
          "Це ж чоловік так собі, на сміх вигадує, а Хвеська вже й повірила, вже й кортить їй.",
          "— Ох, лишенько! Побіжу я до куми Меланки та розкажу! — скрикнула Хвеська та так і схопилася з місця.",
          "— От не ходи краще та сиди дома! — каже чоловік.— Хіба ти не знаєш нашого економа? Він як довідається, що ти про його таке розказувала, то й тебе й мене з'їсть.",
          "Хвеська послухалась і не пішла. Ото й терпить вона, не каже нічого про ті гроші день чи два, а далі не втерпіла — як-таки про своє щастя не розказати? І побігла до куми Меланки. Прибігла, «добридень» сказала, сіла. Сидить, от-от хочеться сказати, та боїться. А далі:",
          "— От горе на світі убогому, хоч би й нам. Хотіла справити собі нові чоботи к святу, так нема за що й справити.",
          "А кума Меланка й собі:",
          "— Що правда, то правда, кумасю, я ж кажу!..",
          "А Хвеська не дає їй і доказати та зараз своє:",
          "— Ну, та, може, бог дасть, скоро не будемо вбогі...",
          "— Як-то так? — питається кума Меланка, а саме вже й вухо нашорошила.",
          "— Ох, кумасю, не знаю, як і казать...",
          "— Та кажіть-бо, кажіть,— умовляла кума Меланка.",
          "— Та не знаю, як і казать, бо це діло таке, що нікому, нікому не велів чоловік казати!",
          "— Ох, ненько! Та хіба ж я така? Та я все одно, що стіна! — каже кума Меланка.",
          "— Ну, куманю,— каже Хвеська,— це вже я вам тільки та глядіть же — нікому, нікому!",
          "Та й давай пошепки про ті гроші.",
          "Тільки Хвеська з хати, а кума Меланка за свиту та до куми Пріськи:",
          "— Ох, кумочко, чи ви чули?..",
          "А тут свято трапилось, кума Пріська пішла до куми Марини, в неї вже є кума Явдоха — вже й бесіда готова. Погуляли та й про Петрові гроші погомоніли.",
          "А тут саме на той день Петро та й посварився за щось на Хвеську і добре-таки нагримав. Вона тоді:",
          "— Стривай же ти, такий-сякий! Коли так!..",
          "І побігла, і вже дзвонить по всьому селу, що її чоловік налаяв і трохи не бив, і що він гроші знайшов, і що він ховається з ними, і все.",
          "Ото день чи два поминуло — кличуть Петра в контору, до економа. Той на його зараз мокрим рядном:",
          "— Кажи, такий-сякий, знайшов гроші?",
          "— Ні,— каже Петро,— не знаходив.",
          "— Як не знаходив? Адже твоя жінка каже!",
          "— А що ж, пане, що моя жінка каже? Моя жінка не сповна розуму, то вона чого й на світі нема наплете!",
          "— А так чи не так! — каже економ.— Покликать сюди жінку!",
          "Ото зараз тую Хвеську приводять. Питається економ:",
          "— Знайшов твій чоловік гроші?",
          "— Знайшов,— каже,— паночку, знайшов!",
          "— А що,— питається тоді економ у Петра,— бачиш?",
          "— Та що,— каже той,— вона чого не наплете! А ви краще спитайте її, пане, коли се було?",
          "— А коли се було? — питається економ.",
          "— Еге! Коли! Саме тоді, як ліс притхнувся, ми ходили в ліс по рибу та під кожним кущем рибу збирали.",
          "— Що ще далі скажеш? — питається Петро.",
          "— Еге! Що! Тепер уже не одбрешешся! Саме тоді й було, як ми рибу в лісі збирали, і бублейна хмара йшла, і в лісі бубликів ми натрусили, і в вершу заєць піймався.",
          "— Ото слухайте, пане,— каже Петро,— чи ж вона до діла плете? Нехай вона вам до пуття розкаже, коли й як то було.",
          "— Еге, коли й як! Саме тоді, як увечері вас, милостивий пане, по селу водили...",
          "— А чого мене водили по селу? — питається економ.",
          "— Коли ж... вибачайте, пане... Уже коли питаєтесь, то казатиму. Тоді саме, як вас били ковбасами, що ви у пана покрали...",
          "Як скрикне ж економ:",
          "— Ах ти така-сяка! Як ти мені смієш таке казати?!",
          "Візьміть її та дайте доброго хльосту, щоб казна-чого не базікала!",
          "Тут Петро оступився, почав просити, що його жінка несповна розуму.",
          "Ото пан подумав, подумав — і справді дурна, узяв та й пустив.",
          "От ідуть вони вдвох, Хвеська і Петро, він собі сміється з-під вуса, а вона й носа похнюпила, розчовпала, що вклепалась. Прийшли додому, вона в плач:",
          "— Так ти,— каже,— мене підвів!",
          "— Хвесько, жінко моя люба,— каже Петро, не я тебе підвів, ти сама себе підвела! От не ляпай ніколи по-дурному язиком, то й нічого не буде. А тепер не сердься, та давай помиримося.",
          "Ото й помирились, живуть та потрошку ті гроші тратять. А Хвеська бачить, що лихо багато балакати, та й знишкла."
        ],
        "audio": {
          "size": 4934971,
          "duration": 616000
        },
        "image_count": 1
      }
    ]
  },
  {
    "id": 1,
    "name": "Заяче сало",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "Їхав пан з кучером Іваном у далеку дорогу. Вони їхали мовчки, але мовчанка обридла. Пан і надумав поговорити. В цей час вискочив заєць. Пан і почав свою розмову з зайця.",
          "— От у мене в лісі водяться зайці, тільки не такі, як оце пострибав маленький, а великі. Я з-за границі привіз на розплід. Одного разу я зібрався на полювання, взяв із собою чоловік з десять загоничів. Вони нагнали на мене зайців, а я їх тільки — бах! та бах! Тоді я набив їх десятки зо три... А одного забив, то такого величезного, як баран завбільшки! Ну, а коли здер з нього шкуру, то було більш як півпуда сала. От які в мене зайці!",
          "Кучер слухав, слухав, а далі й каже:",
          "— Но-о, гніді, скоро вже і міст той, що під брехунами ламається.",
          "Почув це пан і каже:",
          "— Чуєш, Іване, так от які зайці бувають! Правда, що в нього півпуда сала то не було, а так, фунтів з десять.",
          "— Звісно, заєць зайцем,— каже Іван.",
          "Ну, їдуть далі, а пан знову до Івана:",
          "— От що, Іване, а скоро вже буде той місток?",
          "— Та скоро вже, пане,— каже Іван.",
          "— Так-от, знаєш, Іване,— продовжує пан,— мабуть, що на тому зайцеві і десяти фунтів сала не було,— так фунтів три — чотири, не більше.",
          "Та мені що,— каже Іван,— хай буде і так. Але проїхали трохи, пан повертівся на місці та й знову:",
          "— А чи скоро, Іване, вже той міст буде?",
          "— Так, скоро, пане, ось-ось, тільки в долину спустимось.",
          "— Гм, - каже пан, - а знаєш, Іване, на тому зайцеві і зовсім сала не було – сам знаєш, яке на зайцеві сало.",
          "— Та звісно, - каже Іван, - заєць зайцем.",
          "Спустились в долину, а пан і питає:",
          "- А де ж, Іване, той міст, що ти про нього говорив?",
          "- А він, пане, - каже Іван, - розтопився так само, як те заяче сало, що ви про нього говорили."
        ],
        "audio": {
          "size": 1322341,
          "duration": 164000
        },
        "image_count": 1
      }
    ]
  },
  {
    "id": 0,
    "name": "Журавель та лисиця",
    "create_date": 0,
    "tags": [
      "audio",
      "text"
    ],
    "content": [
      {
        "text": [
          "На болоті в очереті на купині жив журавель, там же, трохи поодаль, жила лисиця. Вони щодня зустрічались, їм не раз доводилось вести між собою розмову про своє життя. Разів два ходили в куми до дрохви.",
          "Одного разу лисиця попрохала журавля до себе в гості: «Приходь, куме, до мене в гості, а то ми з тобою уже давно познайомились, а досі одне в другого не були в домі».",
          "— «Добре, кумасю, сьогодні зайду».",
          "Лисиця побігла додому, наварила молочної каші з манної крупи, розмазала її по тарілці і дожидала гостя. Прийшов журавель, лисиця заходилась його пригощати: «Їж, їж, куме, не соромся, будь, як удома». Журавель нахилив голову до тарілки, довбав, довбав носом по тарілці, нічого не зачепив, у рот і одної крихти не попало. А лисиця не дрімала, швиденько язиком лизь-лизь і живо спорожнила тарілку. Потім каже журавлеві: «Не гнівайся, куме, більше потчувать нічим, чим багата, тим і рада».",
          "Журавель дуже розгнівався на лисицю за її безсовісну хитрість, та нічого на це не сказав, а тільки подумав: «Погоди, я тебе пригощу іще не так, будеш довго згадувати кума!»",
          "Журавель, ідучи од лисиці, в свою чергу попрохав її до себе на обід: «Приходь же й ти, кумасю, до мене завтра, я приготую смачний обід».",
          "— «Добре, добре, прийду, твоя гостя».",
          "Журавель добув кубушку з вузеньким горлом і глечик з широким горлом. В кубушку наклав рисової каші з маслом, а в глечик укинув мишу і стояв, чекав на гостю. Дивиться - мчиться лисиця. Він низько поклонився і каже: «Милості прошу, кумасю, сідай обідати, у мене обід з двох блюд».",
          "Почали вони обідати. Журавель раз по раз устромляв голову в кубушку і на весь рот ковтав кашу. А лисиця вертілась біля кубушки, хвостом виляла та тільки облизувалась, а каші дістати не могла. То понюхає, то лизьне край горла кубушки, то пильно подивиться всередину, а голову ніяк не можна було просунуть. Лисиця бачить, що журавель уже доїдає кашу, відійшла од кубушки і приступила до глечика. Побачивши в глечику мишу, сказала: «Ти, куме, доїдай кашу, а я приймусь за друге блюдо, аби швидше».",
          "Лисиця кинулась до глечика і насилу всунула в нього свою голову, саме в горлі дуже туго йшла. Просунувши в горло голову, лисиця почала клацати зубами, ловила мишу. Мотала головою, поки миша попала їй в рот. Вона схрумала мишу і почала вигадувати, як їй звільнити свою голову. Журавель доїв кашу і каже: «Не положи гніву, кумасю, пригощати більше нічим, чим багатий, тим і радий».",
          "Лисиці стидно стало, що вона через свою жадобу влізла в глечик з головою і ніяк не може висунуть звідти голову, побрела од журавля разом з глечиком. Лисиця заблукала з дороги і поплелася, куди попало. Наткнулась вона на пастухів. Пастухи похватали кийки, оточили лисицю і почали її буздикать кийками. Вона куди не тикнеться - все на кийок наткнеться.",
          "Пастухи добре-таки їй ребра напарили, хотіли до смерті вколотить, та один хлопець нехотя ударив кийком по глечикові і розбив його. Лисиці тоді видно стало, куди тікати, шмигнула од пастухів і помчалась що єсть духу, аж курява вставала.",
          "З того часу дружба між журавлем і лисицею розійшлась. Лисиця утекла в ліс і вже більше з журавлем не зустрічалась."
        ],
        "audio": {
          "size": 2277795,
          "duration": 284000
        },
        "image_count": 1
      }
    ]
  }
]